# Kaliskis na Ulap — Mga Salin

> ← [Bumalik sa KaliskisNaUlap.com](https://kaliskisnaulap.com/)

![Walden.jpeg](https://res.craft.do/user/full/63534923-d6b9-bddc-93d1-c854ccf112a8/doc/1EDD0B56-646E-4DDC-A99A-0E6115BC9C98/181D2644-4CF9-45C7-B17B-5F54E93035EE_2/yPbVXFVxeGkyJZybP54jE4yKcmTNedi7qtluLO8RfhMz/Walden.jpeg)

> # [[Talaarawan ni Thoreau]]

Piling salin ng mga tala mula 1837-1861.

---

# Enero

# 01-01-1857 Baka hindi ko na uli mararamdan

## Original

I have lately been surveying the Walden woods so extensively and minutely that I now see it mapped in my mind’s eye,—as, indeed, on paper—as so many men’s wood-lots, and am aware when I walk there that I am at a given moment passing from such a one’s wood-lot to such another’s. I fear this particular dry knowledge may affect my imagination and fancy, that it will not be easy to see so much wildness and native vigor there as formerly.

## Translation

“Masusi at malawak kong sinusurbey ang kakahuyan ng Walden kamakailan lang. Nakikita ko na itong nakamapa sa aking isipan na par bang nakabalangkas na ito sa papel. Hinati-hati na ang kakahuyan sa lote ng iba-ibang tao, at kapag naglalakad ako ay bigla ko na lamang naaalala na tumatawid na pala ako mula sa lote ng isa patungo sa lote ng isa pa. Natatakot ako na ang walang kwentang kaalamang ito ay makaaapekto sa hiraya at guniguni ko. Baka hindi ko na uli mararamdaman ang dating likas na kasiglahan at pagiging ligaw ng kakahuyang ito.”

\- Henry David #Thoreau (Talaarawan, ika-1 ng Enero, 1857, 40 anyos)

# 01-02-1841 Ginintuang panahon ng mga binhi

# Original

I stopped short in the path today to admire how the trees grow up without forethought regardless of the time and circumstances. They do not wait as men do—now is the golden age of the sapling—Earth, air, sun, and rain, are occassion enough—.

# Translation

“Tumigil ako sandali sa daan ngayong araw upang hangaan kung paano tumutubo ang mga puno ng walang aligata, hindi alintana ang panahon at mga kalagayan sa paligid. Hindi sila nagaantay tulad ng ginagawa ng mga tao—ngayon ang ginintuang panahon ng mga binhi—ang Lupa, hangin, araw, at ulan, ay nagdiriwang—.”

\- Henry David #Thoreau (Talaarawan, ika-2 ng Enero, 1841, 23 anyos)

# 01-02-1859 Ang magpahayag ng masigla at natural

# Original

I see that they forget that the first requisite and rule is that expression shall be vital and natural, as much as the voice of a brute or an interjection: first of all, mother tongue; and last of all, artificial or father tongue. Essentially your truest poetic sentence is as free and lawless as a lamb’s bleat.

# Translation

“Nakakalimutan nila na ang unang kahingian at panuntunan ay ang magpahayag ng masigla at natural, mala boses hayop o bumubulalas: una sa sariling wika; at huli sa artipisyal o wikang banyaga. Ang pinakadalisay mong tula ay kasinlaya at kasin-ilap ng karnerong umuunga.”

\- Henry David #Thoreau (Talaarawan, ika-2 ng Enero, 1859, 41 anyos)

# 01-03-1853 Parang ng mga lumabag sa batas

# Original

I love Nature partly because she is not man, but a retreat from him. None of his institutions control or pervade her. There a different kind of right prevails. In her midst I can be glad with an entire gladness. If this world were all man, I could not stretch myself, I would lose all hope. He is constraint, she is freedom to me. He makes me wish for another world. She makes me content with this.

There is no law so strong which a little gladness may not transgress. I have a room all to myself; it is nature. It is a place beyond the jurisdiction of human governments. There is a prairie beyond our laws. Nature is a prairie for outlaws.

# Translation

“Bahagyang mahal ko ang Kalikasan dahil hindi siya tao, kundi pagtalikod mula sa tao. Hindi makokontrol o malulupig ng alin mang institusiyon ng tao ang Kalikasan. Doon, nananaig ang ibang uri ng karapatan. Sa gitna niya ganap ang kagalakan ko. Kung ang buong mundo ay tao lamang, hindi ako uusbong, mawawalan ako ng pag-asa. Nanggagapos ang tao; nagpapalaya ang Kalikasan. Gusto ng tao na lumikha ako ng bagong paraiso. Pinaaalalahanan ako ng kalikasan na narito na ang paraiso.

“Walang mahigpit na batas ang hindi mababali ng kaunting galak. May sarili akong silid: ito ang Kalikasan. Isang lugar na hindi saklaw ng mga pamahalaan ng tao. May parang sa ibayo ng ating mga kautusan. Parang ng mga lumabag sa batas ang Kalikasan.”

\- Henry David #Thoreau (Talaarawan, ika-3 ng Enero, 1853, 35 anyos)

# 01-03-1861 Ligtas pa tayo sa dakong iyon

# Original

What are the natural features which make a township handsome? A river, with its waterfalls and meadows, a lake, a hill, a cliff or individual rocks, a forest, and ancient tees standing singly. Such things are beautiful; they have a high use which dollars and cents never represent. If the inhabitants of a town were wise, they would seek to preserve these things, though at a considerable expense; for such things educate far more than any hired teachers or preachers, or any at present recognized system of school education. I do not think him fit to be the founder of a state or even of a town who does not foresee the use of these things, but legislates chiefly for oxen as it were.

Thank God, men cannot as yet fly, and lay waste the sky as well as the earth! We are safe on that side for the present.”

# Translation

“Anong mga tanawin ang nagpapaganda sa isang bayan? Ilog, at ang mga talon at mga parang na binabaybay nito, lawa, burol, bangin o mga bato, gubat, at sinaunang mga punong nakatayo nang isahan. Napakaganda ng mga bagay na ito; hindi matutumbasan ng pera ang halaga nila. Kung marunong ang mga mamamayan, pagsusumikapan nilang ingatan ang mga ito, bagaman medyo mapapagastos sila; dahil tinuturuan nila hindi lamang ang mga kasalukuyang guro at mangangaral, o sinumang nasa ating mga paaralan. Para sa akin hindi karapatdapat magtayo ng isang probinsya o bayan ang sinumang hindi nakababatid ng halaga ng mga ito…

“Salamat sa Diyos at hindi pa nakalilipad ang tao. Hindi niya magagawa sa himpapawid ang ginawa niya sa lupa. Sa kasalukuya’y ligtas pa tayo sa dakong iyon.”

\- Henry David #Thoreau (Talaarawan, ika-3 ng Enero, 1861, 43 años)

# 01-04-1857 Subalit nasaan sila

# Original

I thus from time to time break off my connection with eternal truths and go with the shallow stream of human affairs, grinding at the mill of the Philistines; but when my task is done, with never-failing confidence I devote myself to the infinite again. It would be sweet to deal with men more, I can imagine, but where dwell they? Not in the fields which I traverse

# Translation

"Kaya, paminsan-minsan, pinuputol ko ang ugnayan ko sa mga walang-hanggang katotohanan at lumalangoy sa mababaw na ilog ng mga gawaing tao, naggigiling sa kiskisan ng mga Pilisteo. Subalit, kapag tapos na ang tungkulin ko, iniaalay ko muli ang sarili ko ng may walang maliw na pagtitiwala sa impinito. Guniguni ko, magiging masarap ang makihalubilo ng higit pa sa mga tao, subalit nasaan sila? Wala sila rito sa mga parang na tinatawid ko."

\- Henry David #Thoreau (Talaarawn, ika-4 ng Enero, 1857, 39 anyos)

# 01-04-1860 Hindi tayo nito nabibihag

# Original

We hear and apprehend only what we already half know. If there is something which does not concern me, which is out of my line, which by experience or by genius my attention is not drawn to, however novel and remarkable it may be, if it is spoken, we hear it not, if it is written, we read it not, or if we read it, it does not detain us.

# Translation

“Naririnig at nauunawaan lang natin ang mga bagay na pamilyar na sa atin. Kung may isang bagay na hindi naman patungkol sa akin, hindi naman interesante sa akin, at ayon sa karanasan at kadalubhasaan ko ay hindi nakapupukaw sa aking pansin, kahit na namumukod-tangi o kagilagilalas nito, kung ito ay binigkas, hindi natin ito naririnig, kung ito ay sinulat, hindi natin ito binabasa, o kung basahin man natin ito, hindi tayo nito nabibihag.”

\- Henry David #Thoreau (Talaarawan, ika-4 ng Enero, 1860, 43 años)

# 01-06-1858 Snowflake

# Original

Very little evidence of God or man did I see just then, and life not as rich and inviting an enterprise as it should be, when my attention was caught by a snowflake on my coat-sleeve. It was one of those perfect, crystalline, star-shaped ones, six-rayed, like a flat wheel with six spokes, only the spokes were perfect little pine trees in shape, arranged around a central spangle. This little object, which, with many of its fellows, rested unmelting on my coat, so perfect and beautiful, reminded me that Nature had not lost her pristine vigor yet, and why should man lose heart? This was at mid-afternoon, and it has not quite ceased snowing yet (at 10 P.M.). We are rained and snowed on with gems. I confess that I was a little encouraged, for I was beginning to believe that Nature was poor and mean, and I was now convinced that she turned off as good work as ever. What a world we live in!

# Translation

“Kakaunting ebidensiya ng Diyos at tao ang nakita ko, at ang buhay ay hindi kasinsagana at kasinhalina na tulad ng dapat, noong mapansin ko ang isang snowflake sa manggas ng aking amerikana. Isa iyon sa mga perpektong tiklap ng niyebe na mala-kristal, hugis bituin, may anim na sinag, tulad ng isang sapad na gulong na may anim na rayos, subalit ang mga rayos nito ay may hugis ng perpektong maliliit na puno ng pino, nakaayos sa palibot ng gitnang kislap. Ang bagay na ito na, kasama ang iba pa niyang kaibigan, ay nagpapahinga sa ibabaw ng aking amerikana, hindi natutunaw, napakaperpekto’t maganda, ay nagpaalala sa akin na hindi pa nawawala ng Kalikasan ang kaniyang dalisay na kasiglahan. Anong dahilan upang panghinaan ng loob ang tao? Nangyari ito noong tanghaling tapat, at hindi pa rin tumitigil mahulog ang niyebe (bandang alas diyes ng gabi). Inuulan at binabaha tayo ng mga hiyas. Inaamin ko na medyo nabuhayan ako ng loob, dahil nagsisimula na akong maniwala na dukha at walang damdamin ang Kalikasan. Ngayon, nakombinse ako na maski sa kaniyang pagtulog, isa pa rin siyang mahusay na likha tulad ng dati. Kayganda nitong mundong tinitirhan natin!”

\- Henry David #Thoreau (Talaarawan, ika-6 ng Enero, 1858, 40 años)

# 01-07-1857 Tahimik na umiinog

# Original

There is nothing so sanative, so poetic, as a walk in the woods and fields even now, when I meet none abroad for pleasure. In the street and society I am almost invariably cheap and dissipated, my life is unspeakably mean. No amount of gold or respectability would in the least redeem it,—dining with the Governor or a member of the Congress!! But alone in distant woods or fields, I come to myself, I once more feel myself grandly related, and that cold and solitude are friends of mine. I suppose that this value, in my case is equivalent to what others get by churchgoing and prayer. I thus dispose of the superfluous and see things as they are, grand and beautiful. I have told many that I walk every day about half the daylight, but I think they do not believe it.

I am not satisfied with ordinary windows. I must have a true *skylight*. My true sky light is on the outside of the village. It is as if I always met in those places some grand, serene, immortal, infinitely encouraging, though invisible, companion, and walked with him. There at last my nerves are steadied, my senses and my mind do their office.

# Translation

“Walang kasinginhawa, kasinpoetiko, ng paglalakad sa kakahuyan o sa kaparangan maski ngayong wala akong nakasasalubong sa labas na aaliw sa’kin. Sa mga kalsada’t bayan, halos walang salang binabarat at sinasaid ang lakas ko. Ang buhay ko ay ubod ng sama. Walang dami ng ginto o paggalang ang makapagpapanumbalik nito,—kahit pa maghapunan kami ng Gobernador o ng isang kongresista!! Ngunit kapag mag-isa ako sa malayong kakahuyan o kaparangan, bumabalik ako sa’king sarili, nararamdaman ko muli ang kaugnayan ko sa sansinukob. Ang lamig at pag-iisa ay nagiging mga kaibigan ko. Siguro, ang napapala kong ito ay tulad ng nakukuha ng iba sa pagsisimba’t pananalangin. Kaya, tinatapon ko ang kalabisan at tintignan ko ang mga bagay sa kung ano talaga sila, maringal at marikit. Nasabi ko na sa marami na, araw-araw, nauubos ko ang kalahating araw sa paglalakad, pero tingin ko hindi sila naniniwala.

Hindi ako nasisisyahan sa ordinaryong mga bintana. Kailangan ko ng totoong ilaw buhat sa kisame. Ito ay nasa labas ng nayon. Doon sa mga lugar na iyon, parang parati kong nakadadaupang-palad ang isang maringal, panatag, imortal, at walang-hanggang nakapagpapasiglang kasama. Hindi ko siya nakikita ngunit nararamdaman kong naglalakad siya sa tabi ko. Doon, humihinahon ako. Ang isip at mga sentido ko ay tahimik na umiinog.”

\- Henry David #Thoreau (Talaarawan, ika-7 ng Enero, 1857, 39 anyos)

# 01-10-1841 Habang umaagos ang tubig

# Original

A perfectly healthy sentence is extremely rare. Sometimes I read one which was written while the world went round, while grass grew and water ran.

# Translation

“Bibihira ang pangungusap na ganap ang kalusugan. Nakababasa ako ng isa minsan na isinulat habang umiikot ang mundo, habang umaagos ang tubig at tumutubo ang damo.”

\- Henry David #Thoreau (Talaarawan, ika-10 ng Enero, 1841, 23 años)

# 01-11-1857 Hapunan

# Original

I was describing the other day my success in solitary and distant woodland walking outside the town. I do not go there to get my dinner, but to get that sustenance which dinners only preserve me to enjoy, without which dinners are a vain repetition. But how little men can help me in this! only by having a kindred experience. Of what use to tell them of my happiness?

# Translation

“Noong isang araw, inilarawan ko ang tagumpay ko sa paglalakad ng mag-isa sa isang malayong kakahuyan sa labas ng bayan. Hindi ako pumunta roon upang maghapunan, kundi upang magtamo ng sustansiyang higit pa sa nakukuha ko sa mga hapunan. Kung wala ito, walang kabuluhang pag-uulit lamang ang mga hapunan. Hindi ako mapapakain ng sinuman kung hindi nila ako masasamahan. Anong saysay ng pagbabahagi ko sa kanila ng aking kaligayahan?”

\- Henry David #Thoreau (Talaarawan, ika-11 ng Enero, 1857)

# 01-18-1860 Nakikiramdam sa mga kalooban ng kalikasan

# Original

The temperature of the air and the clearness or serenity of the sky are indispensable to a knowledge of a day, so entirely do we sympathize with the moods of nature. It is important to know of a day that is past whether it was warm or cold, clear or cloudy, calm or windy, etc.

# Translation

“Ang temperatura ng hangin at ang kaaliwalasan at katahimikan ng langit ay kailangang-kailangan upang maunawaan nating mabuti ang isang araw. Ganito tayo nakikiramdam sa mga kalooban ng kalikasan. Mahalagang mabatid sa nakaraang araw kung ito ba ay mainit o malamig, maaliwalas o maulap, kalmado o mahangin, atbp.”

\- Henry David #Thoreau (Talaarawan, ika-18 ng Enero, 1860, 42 años)

# 01-19-1859 Alumahang Langit

# Original

I noticed last night, just after sunset, a sheet of mackerel sky far in the west horizon, very finely imbricated and reflecting a coppery glow, and again I saw still more of it in the east this morning at sunrise, and now, at 3.30 P.M., looking up, I perceive that almost the entire heavens are covered with a very beautiful mackerel sky. This indicates a peculiar state of the atmosphere. The sky is most wonderfully and beautifully mottled with evenly distributed cloudlets, of indescribable variety yet regularity in their form, suggesting fishes’ scales, with perhaps small fish-bones thrown in here and there. It is white in the midst, or most prominent part, of the scales, passing into blue in the crannies. Something like this blue and white mottling, methinks, is seen on a mackerel, and has suggested the name. Is not the peculiar propriety of this term lost sight of by the meteorologists? It is a luxury for the eye to rest on it. What curtains, what tapestry to our halls!

The form of these cloudlets is, by the way, like or akin to that of waves, of ripple-marks on sand, of small drifts, wave-like, on the surface of snow, and to the first small openings in the ice of the midstream.

# Translation

“Napansin ko kagabi, sakto pagkalubog ng araw, ang isang piraso ng alumahang langit malayo doon sa kanlurang abot-tanaw. Pinong-pino ang pagkakakalupkop nito at sinasalamin nito ang isang malatansong liwanag. Muli kong nakita ang marami pang pirasong ganito sa kanluran ngayong umaga habang sumisikat ang araw, at ngayong alas-tres y media ng hapon, pagtingin ko sa itaas, nakita kong halos ang buong kalangitan ay kinumutan na ng napakagandang alumahang langit. Ipinapahiwatig nito ang isang kakaibang estado ng atmospera. Kamangha-mangha at napakaganda ng batik-batik na maliliit na ulap na pantay ang pagkakakalat sa langit. Hindi mailarawan ang kanilang pagkakaiba-iba ngunit magkakatulad sila sa anyo, parang mga kaliskis ng isda, na may kasamang mga maliliit na tinik na tinapon dito at diyan. Puti sa gitna, o sa pinaka-litaw na bahagi, ng mga tinik, na dumaraan papasok sa maliliit na butas na asul. Ang ganitong batik-batik ng puti at asul, naiisip ko, ay makikita sa isdang alumahan, na siyang pinagkuhanan ng pangalan nito. Hindi ba’t napalampas ng mga meteorolohista ang pagiging wasto ng terminong ito? Karangyaan sa mata ang magpahinga sila rito. Anong kurtina, anong tapeseriya para sa mga bulwagan natin!

Ang hugis nga pala ng maliliit na ulap na ito ay tulad mga alon, o onda sa buhangin, o maliliit na pagkakaanod, mala-alon, sa ibabaw ng niyebe, at sa unang pagbubuka ng yelo sa gitna ng agos.”

\- Henry David #Thoreau (ika-19 ng Enero, 1859, 41 anyos)

# 01-20-1856 Ilayo mo ang kaloob mo

# Original

In my experience I have found nothing so truly impoverishing as what is called wealth, i.e. the command of greater means than you had before possessed, though comparatively few and slight still, for you thus inevitably acquire a more expensive habit of living, and even the very same necessaries and comforts cost you more than they once did. Instead of gaining, you have lost some independence, and if your income should be suddenly lessened, you would find yourself poor, though possessed of the same means which once made you rich. Within the last five years I have had the command of a little more money than in the previous five years, for I have sold some books and some lectures; yet I have not been a whit better fed or clothed or warmed or sheltered, not a whit richer, except that I have been less concerned about my living, but perhaps my life has been the less serious for it, and, to balance it, I feel now that there is a possibility of failure. Who knows but I may come upon the town, if, as is likely, the public want no more of my books, or lectures (which last is already the case)? Before, I was much likelier to take the town upon my shoulders. That is, I have lost some of my independence on them, when they would say that I had gained an independence. If you wish to give a man a sense of poverty, give him a thousand dollars. The next hundred dollars he gets will not be worth more than ten that he used to get. Have pity on him; withhold your gifts.

# Translation

"Sa karanasan ko, wala nang higit na magpapahirap sa tao kaysa sa tinatawag mong “kayamanan”, o ang pagmamay-ari ng higit sa meron ka dati, kahit na bahagya lang ang naidagdag, dahil hindi maiiwasang maging mas magastos ka. Kahit na hindi nagbago ang mga pangangailangan at luho mo, mas gagastos ka ng higit sa ginagastos mo sa kanila dati. Sa halip na madagdagan ang iyong kalayaan, mababawasan pa ito, at kung biglang mabawasan ang kinikita mo, maghihikahos ka, kahit ang kayamanan mo ay kasingdami ng kayamanang dating nagparamdam sayo ng kasaganaan. Sa nakaraang limang taon, nadagdagan naman ng kaunti ang salapi ko kumpara sa naunang limang taon, dahil nakabenta ako ng ilang libro at ilang lektura. Subalit kahit katiting, hindi naman sumarap ang kinakain ko, o gumara ang damit ko. Hindi uminit o gumanda ang tirahan ko. Hindi ako yumaman, kundi hindi na ako masyadong nag-aalala tungkol sa pamumuhay ko. Siguro hindi ko na masyadong siniseryoso ang buhay, at, upang balansihin ito, nararamdaman ko na ngayon ang posibilidad ng pagkabigo. Malay natin, baka dumating ang araw na pumunta ako sa bayan at hindi na gusto ng taumbayan ang mga libro ko, o mga lektura ko (itong huli ay nagkakatotoo na nga). Dati, mas higit na nararamdaman ko ang aking obligasyon sa bayan. Dahil dito, nawala ko ang aking kalayaan kahit sinasabi nilang nakamit ko ito. Kung gusto mong maghirap ang isang tao, bigyan mo siya ng isang libong dolyar. Ang susunod na isang daang dolyar na kikitain niya ay hindi magiging mas mabalor kaysa sa sampung dating kinikita niya. Maawa ka sa kaniya; ilayo mo ang kaloob mo.”

\- Henry David #Thoreau (ika-20 ng Enero, 1856, 38 anyos)

# 01-26-1852 Mga salitang nagpapahayag ng aking mga kalooban

# Original

Nature never indulges in exclamations, never says Ah! or Alas! She is not of French descent. She is a plain writer, uses few gestures, does not add to her verbs, uses no expletives. I find that I use many words for the sake of emphasis which really add nothing to the force of my sentences, and they look relieved the moment I have cancelled these. Words by which I express my mood, my conviction, rather than the simple truth.

# Translation

“Ang Kalikasan ay hindi kailanman nagpapakalayaw sa mga bulalas, hindi kailanman nagsasabi ng Ah! o Naku! Hindi siya Pranses. Isa lamang siyang simpleng manunulat, na gumagamit ng kakaunting pagpapahayag, hindi nagdaragdag ng mga pandiwa, hindi gumagamit ng mga mura. Napapansin kong gumagamit ako ng maraming salita upang magbigay diin, kahit na hindi naman nila dinaragdagan ang bisa ng aking mga pangungusap. Nararamdaman kong gumiginhawa ang mga pangungusap ko, sa tuwing inaalis ko ang mga salitang ito—mga salitang nagpapahayag ng aking mga kalooban, ng aking matibay na paniniwala, sa halip na ang simpleng katotohanan.”

\- Henry David #Thoreau (ika-26 ng Enero, 1852, 34 anyos)

# 01-27-1852 Kapag nasa gitna ng parang kung saan ito tumubo

# Original

I do not know but thoughts written down thus in a journal might be printed in the same form with greater advantage than if the related ones were brought together into separate essays. They are now allied to life, and are seen by the reader not to be farfetched. It is more simple, less artful, I feel that in the other case I should have no proper frame for my sketches.

# Translation

“Hindi ko alam pero ang mga kaisipang isinulat sa talaarawan ay maaaring ilimbag nang hindi binabago o isinasaayos at mas magiging kapakipakinabang sila kesa kapag pinagsama-sama ang magkakatulad sa magkakahiwalay na mga sanaysay. Kaisa na nila ang buhay, at sa mambabasa’y hindi na sila malayo sa katotohanan. Mas simple sila, hindi maborloloy. Kapag isinaayos ko sila, pakiramdam ko hindi ako makahahanap ng wastong kuwadro para sa mga krokis ko. Ang mga payak na katotohanan at pangalan at petsa ay naghahatid ng higit na mensahe kesa inaakala natin. Mas maganda bang tignan ang isang bulaklak kapag nasa palumpon ito kesa kapag nasa gitna ng parang kung saan ito tumubo at kailangan nating basain ang ating mga paa upang kunin ito? May pakinabang ba ang hanging akademiko?”

\- Henry David #Thoreau (ika-27 ng Enero, 1852, 34 anyos)

# 01-27-1858 Ang mga orasan ay nawawalan ng kabuluhan

# Original

Time never passes so quickly and unaccountably as when I am engaged in composition, i.e. in writing down my thoughts. Clocks seem to have been put forward.

# Translation

Hindi kailan man lumilipas ang oras ng pagkabilis-bilis at hindi namamalayan tulad ng kapag lublob ako sa komposisyon, yun ay, sa pagususulat ng aking mga kaisipan. Ang mga orasan ay nawawalan ng kabuluhan.

\- Henry David #Thoreau (ika-27 ng Enero, 1858, 40 anyos)

# 01-29-1841 Itong pagsusulat sa talaarawan

# Original

Of all strange and unaccountable things this journalizing is the strangest. It will allow nothing to be predicated of it; its good is not good, nor its bad bad. If I make a huge effort to expose my innermost and richest wares to light, my counter seems cluttered with the meanest homemade stuffs; but after months or years I may discover the wealth of India, and whatever rarity is brought overland from Cathay, in that confused heap, and what perhaps seemed a festoon of dried apple or pumpkin will prove a string of Brazilian diamonds, or pearls from Coromandel.

# Translation

“Sa lahat ng kakaiba at hindi maipaliwanag na mga bagay, itong pagsusulat sa talaarawan ang pinakakakatwa. Wala siyang kahit na anong ipinahihiwatig; anumang mabuti sa kaniya ay hindi mabuti, anumang masama ay hindi masama. Kung pagsusumikapan kong ilantad ang pinakamalalim at pinakamayamang kalakal ko, babalandra sa harapan ng aking tindahan ang giray-giray na mga kagamitang gawang bahay lamang. Subalit paglipas ng ilang buwan o mga taon, maaaring matuklasan ko ang kayamanan ng India, o anumang pambihirang kalakal na inangkat mula sa Cathay. Doon sa ilalim ng gulu-gulong tambakan, ang akala mo nung una ay nakalawit na peston ng pinatuyong mansanas o kalabasa ay kuwintas pala ng mg diyamanteng mula sa Brasil, o mga perlas na mula sa Coromandel.

\- Henry David #Thoreau (ika-29 ng Enero, 1841, 23 anyos)

# 01-30-1852 Hayaan mong maakit ka

# Original

Do nothing merely out of good resolutions. Discipline yourself only to yield to love; suffer yourself to be attracted. It is in vain to write on chosen themes. We must wait till they have kindled a flame in our minds. There must be the copulating and generating force of love behind every effort destined to be successful. The cold resolve gives birth to, begets, nothing. The theme that seeks me, not I it. The poet’s relations to his theme is the relation of lovers. It is no more to be courted. Obey, report.

# Translation

“Wag kang gagawa lamang kapag nakapagplano ka. Disiplinahin mo ang sarili mo na magpadaig sa pag-ibig; hayaan mong maakit ka. Walang kabuluhan ang pagsusulat tungkol sa mga paksang pinili. Dapat nating antaying magningas sila sa isipan natin. Sa likod ng bawat pagsisikap na nakatadhanang magtagumpay, naroon ang nakikipagtalik at lumilikhang puwersa ng pag-ibig. Ang malamig na paninindigan ay nagluluwal, nanganganak ng wala. Hindi ko hinahanap ang paksa; siya ang humahanap sakin. Ang relasyon ng makata sa kaniyang paksa ay relasyon ng mga magkasintahan. Hindi na siya nililigawan. Dinadalaw at sinusunod na lamang.”

\- Henry David #Thoreau (Talaarawan, ika-30 ng Enero, 1852, 34 anyos)

# Pebrero

# 02-06-1841 Ito ang lupa kung saan siya sumibol

# Original

When I select one here and another there, and strive to join sundered thoughts, I make but a partial heap after all. Nature strews her nuts and flowers broadcast, and never collects them into heaps. A man does not tell all he has thought upon truth or beauty at a sitting, but, from his last thought on the subject, wanders through a varied scenery of upland, meadow, and woodland to his next. Sometimes a single and casual thought rises naturally and inevitable with a queenly majesty and escort, like the stars in the east. Fate has surely enshrined it in this hour and circumstances for some purpose. What she has joined together, let not man put asunder. Shall I transplant the primrose by the river’s brim, to set it beside its sister on the mountain? This was the soil it grew in, this the hour it bloomed in. If sun, wind, and rain came here to cherish and expand it, shall not we come her to pluck it? Shall we require it to grow in a conservatory for our convenience?

# Translation

“Kapag pumili ako ng isa rito at isa pa roon, at subukang pagsamahin ang magkahiwalay na mga kaisapan, lumilikha ako ng isang kalahating kimpal. Kinakalat ng kalikasan ang kaniyang mga buto at bulaklak ng pasabog sa himpapawid, at kailan ma’y hindi niya sila iniipon sa mga kimpal. Hindi ibinabahagi ng tao ang lahat ng karunungan niya tungkol sa katotohanan at kagandahan sa isang upuan lamang. Sa halip, mula sa huli niyang naisip tungkol sa paksa, lumilihis siya sa sari-saring tanawin—umaakyat ng bundok, bumababa sa parang, sunod pasok sa kagubatan. Minsan, bigla na lamang dumarating ang isang ideya kasama ang isang malareynang konsorte at kamaharlikaan, tulad ng mga bituin sa silangan. Idinambana siya ng tadhana sa oras at kalagayang ito para sa iisang layunin. Ang pinagsama niya, huwag paghiwalayin ninuman. Bubunutin ko ba ang primulang tumubo sa tabi ng ilog para itanim sa tabi ng kapatid niya sa bundok? Ito ang lupa kung saan siya sumibol, itong ang oras kung kailan siya namulaklak. Kung dumayo rito ang araw, hangin, at ulan para lamang mahalin at payabungin siya, bakit natin siya aalisin dito? Ililipat natin siya sa konserbatoryo para lang kombenyente sa atin?”

\- Henry David #Thoreau (Talaarawan, ika-6 ng Pebrero, 1841, 23 anyos)

# 02-07-1859 Ang tunay na silbi ng pagaaral ng mga liken

# Original

When I see the sulphur lichens on the rails brightening with the moisture I feel like studying them again as a relisher or tonic, to make life go down and digest well, as we use pepper and vinegar and salads. They are a sort of winter greens which we gather and assimilate with our eyes. That’s the true use of the study of lichens. I expect that the lichenist will have the keenest relish for Nature in her every-day mood and dress. To study lichens is to get a taste of earth and health, to go gnawing the rails and rocks. The lichenist extracts nutriment from the very crust of the earth. A taste for this study is an evidence of titanic health, a sane earthiness. It fits a man to deal with the barrenest and rockiest experience. A little moisture, a fog, or rain, or melted snow makes his wilderness to blossom like the rose. A lichenist fats where others starve. His provender never fails.

# Translation

“Nang makita kong nagniningning sa kahalumigmigan ang mga kulay asupreng liken sa riles, parang gusto kong pagaralan sila muli bilang pampalasa o pampalakas, panulak sa buhay nang matunawang mabuti, tulad kapag tumitikim tayo ng paminta at suka at mga ensalada. Yan ang tunay na silbi ng pagaaral ng mga liken. Inaasahan kong ang mangliliken ang may pinakamasidhing kasiyahan sa araw-araw na damit at damdamin ng Kalikasan. Ang pagaaral sa mga liken ay pagtikim sa lupa at kalusugan, pagnguya sa mga riles at bato. Kinakatas ng mangliliken ang sustansiya buhat mismo sa balat ng lupa. Ang pagkawili sa ganitong pagaaral ay ebidensiya ng gahiganteng kalusugan, at matinong pagkamakalupa. Tao lamang ang makatatagal sa pinakatigang at pinakamabatong karansan. Kaunting kahalumigmigan, hamog, o ulan, o nalusaw na yelo at mamumulaklak na ang kaniyang kagubatan tulad ng mga rosas. Tumataba ang mangliliken kung saan nagugutom ang iba. Hindi nabibigo ang kaniyang pataba.”

\- Henry David #Thoreau (Talaarawan, ika-7 ng Prebrero, 1859, 41 anyos)

# 02-09-1841 Ang mga bagong minahan ng lihim

# Original

I have been breaking silence these twenty-three years and have hardly made a rent in it. Silence has no end; speech is but the beginning of it. My friend thinks I keep silence, who am only choked with letting it out so fast. Does he forget that new mines of secrecy are constantly opening in me?

# Translation

“Dalawampu’t tatlong taon ko nang binabasag ang katahimikan pero halos wala pa akong lamat na nabubuo. Walang katapusan ang katahimikan; ang salita ay simula lamang nito. Tingin ng kaibigan ko na nananahimik ako, hindi niya alam nabulunan lang talaga ako dahil sa pagmamadaling magpalabas. Nakalilimutan ba niyang walang-tigil na bumubukas ang mga bagong minahan ng lihim sa kaloob-looban ko?”

\- Henry David #Thoreau (Talaarawan, ika-9 ng Pebrero, 1841, 23 anyos)

# 02-10-1841 Dahil nasa labas ang mundo

# Original

I asked a man today if he would rent me some land, and he said he had four acres as good soil “as any outdoors.” It was a true poet’s account of it. He and I, and all the world went outdoors to breathe the free air and stretch ourselves. For the world is but outdoors,—and we duck behind a panel.

# Translation

“Tinanong ko ang isang ginoo kanina kung ipapa-upa niya sa akin ang ilang lupain niya, at sinabi niyang meron siyang dalawang ektarya ng lupang kasimbuti ng ‘anuman sa labas.’ Tugon ito ng isang tunay na makata. Siya at ako, at ang buong mundo ay lumabas upang mag-inat at huminga ng libreng hangin. Dahil nasa labas ang mundo,—at nakahuklot tayo sa likod ng pinto.”

\- Henry David #Thoreau (Talaarawan, ika-10 ng Pebrero, 1841, 23 anyos)

# 02-11-1853 Naroon ang isang gustong-gusto kong kausapin

# Original

After so many days of comparatively insignificant drudgery with stupid companions, this leisure, this sportiveness, this generosity in nature, sympathizing with the better part of me; somebody I could talk with,—one degree, at least, better than talking with one’s self. Some voice of somebody I pined to hear, with whom I could form a community. I did wish, rather, to linger there and call all day to the air and hear my words repeated, but a vulgar necessity dragged me along round the bounds of the farm, to hear only the stale answers of my chain-man shouted back to me.

I am surprised that we make no more ado about echoes. They are almost the only kindred voices that I hear.

It was the memorable event of the day, not anything my companions said, or the travellers whom I met, or my thoughts, for they were all mere repetitions or echoes in the worst sense of what I had heard and thought before many times; but this echo was accompanied with novelty, and by its repetition of my voice it did more than double that. It was a profounder Socratic method of suggesting thoughts unutterable to me the speaker. There was one I heartily loved to talk with. Under such favorable auspices I could converse with myself, could reflect.

# Translation

“Pagkaraan ng napakaraming araw ng medyo hamak at nakasusuyang trabaho kasama ng mga hangal, ang paglilibang na ito, ang paglalarong ito, ang kabutihang-loob na ito ng kalikasan ay nakikiramay sa mas mabuting bahagi ng sarili ko; nakakausap ko siya,—kahit paano, sa isang antas na mas mabuti kaysa pakikipag-usap sa sarili ko. Boses ng isa na sabik kong marinig, na kasama kong bubuo ng isang komunidad. Hiniling kong magtagal doon at buong araw na tumawag sa hangin upang marinig ang mga nauulit kong salita, subalit kinaladkad ako ng isang palasak na pangangailangan paikot sa mga hangganan ng sakahan, kung saan ang tanging naririnig ko ay ang mga panis na sagot ng alalay ko na sinisigaw niya sa akin.

“Nagtataka ako kung bakit hindi tayo nasasabik sa mga alingawngaw. Halos sila lamang ang mga boses na ibig kong marinig.

“Iyon ang hindi malilimutang pangyayari ng araw, hindi ang anumang sinabi ng mga kasama ko, o ng mga manlalakbay na nakasalubong ko, o ng mga naisip ko, dahil ang mga iyon ay pawang mga pag-uulit at alingawngaw sa pinakapangit na kahulugan ng mga bagay na ilang beses ko nang narinig at naisip. Ngunit ang alingawngaw na ito ay bago, at sa pag-uulit niya ng boses ko, higit pa sa doble ang ginawa niya. Mas malalim siya kaysa sa pagtatanong ni Socrates dahil nagmumungkahi siya ng mga kaisipang hindi ko masambit. Naroon ang isang gustong-gusto kong kausapin. Sa ilalalim ng gayong kanais-nais ng kalagayan, nakakausap ko ang sarili ko, nakakapagmuni-muni ako.”

\- Henry David #Thoreau (Talaarawan, ika-11 ng Pebrero, 1853, 35 años)

# 02-12-1860 Hindi na natin nakikita kung ano ang nakapaligid sa atin

# Original

Whatever aid is to be derived from the use of a scientific term, we can never begin to see anything as it is so long as we remember the scientific term which always our ignorance has imposed on it. Natural objects and phenomena are in this sense forever wild and unnamed by us.

Thus the sky and the earth sympathize, and are subject to the same laws, and in the horizon they, as it were, meet and are seen to be one.

I have walked in such a place and found it hard as marble.

Not only the earth but the heavens are made our footstool. That is what the phenomenon of ice means. The earth is annually inverted and we walk upon the sky. The ice reflects the blue of the sky. The waters become solid and make a sky below. The clouds grow heavy and fall to earth, and we walk on them. We live and walk on solidified fluids.

We have such a habit of looking away that we see not what is around us.

# Translation

“Kahit may napapala tayo sa paggamit ng isang terminong pang-agham, hindi natin kailan man masisimulang makita ang anumang bagay sa kung ano talaga ito hanggat naaalala natin ang terminong pang-agham na parating ipinapataw ng kamangmangan natin dito. Sa puntong ito, ang mga bagay at pangyayari sa kalikasan ay magpakailanmang ligaw at hindi natin napapangalanan.

Kaya, ang langit at lupa ay nakikisimpatiya, at umaayon sa parehong mga batas. Nagpangaabot sila sa abot-tanaw kung saan nagmimistulan silang iisa.

Hindi lamang ang daigdig kundi pati ang kalangitan ay naging patungan ng mga paa natin. Iyan ang ibig sabihin ng yelo. Taun-taong binabaliktad ang daigdig at naglalakad tayo sa ibabaw ng langit. Sinasalamin ng yelo ang bughaw ng langit. Ang katubigan ay nagiging solido at lumilikha ng langit sa ibaba. Bumibigat ang mga ulap at nahuhulog sa mundo, at nilalakaran natin sila. Nabubuhay at naglalakad tayo sa ibabaw ng tumigas na mga likido.

Nakaugalian na nating tumingin palayo na hindi na natin nakikita kung ano ang nakapaligid sa atin.”

\- Henry David #Thoreau (Talaarawan, ika-12 ng Pebrero, 1860, 42 anyos)

# 02-13-1859 Nalalapitan lamang sa pamamagitan ng hiraya

# Original

Sometimes in our prosaic moods, life appears to us but a certain number more of days like those which we have lived, to be cheered not by more friends and friendship but probably fewer and less. As perchance, we anticipate the end of this day before it is done, close the shutters, and with a cheerless resignation commence the barren evening whose fruitless end we clearly see, we despondingly think that all of life that is left is only this experience repeated certain number of times. And so it would be, if it were not for the faculty of imagination.

A transient acquaintance with any phenomenon is not sufficient to make it completely the subject of your muse. You must be so conversant with it as to remember it and be reminded of it long afterward, while it lies remotely fair and elysian in the horizon, approachable only by the imagination.

# Translation

“Minsan kapag nababagot tayo, ang buhay ay nagmimistulang kalipunan ng mga araw na katulad lamang ng mga nagdaan na. Inaaliw tayo hindi ng mas maraming kaibigan at pakikipagkaibigan kundi marahil ng mas kaunti at iilan. Siguro, inaantay natin ang katapusan ng araw bago pa man ito magwakas. Isinasara natin ang mga panangga sa bintana, at mapanglaw tayong tumitigil upang simulan ang tigang na gabi na ang kawalang-saysay ay kitang-kita natin. Dismayado nating iniisip na ang tira-tirang buhay na iniwan sa atin ay itong karanasang inuulit ng ilang beses. At magiging ganito nga kung hindi dahil sa kapangyarihan ng hiraya.

Ang pansamantalang pakikipagniig sa anumang bagay o pangyayari ay hindi sapat upang magi itong paraluman mo. Kailangang mo itong kausapin parati upang maalala mo ito at mapaalalahanan ka tungkol dito kahit ilang araw na ang lumipas, habang naroon ito marikit at makalangit sa abot-tanaw, nalalapitan lamang sa pamamagitan ng hiraya.”

\- Henry David #Thoreau (Talaarawan, ika-13 ng Pebrero, 1859, 41 años)

# 02-15-1859 Nagdiriwang kami dahil nabasa kami

# Original

“P.M.—Up river to Fair Haven Pond.

I thought, by the peculiar moaning sound of the wind about the dining-room at noon, that we should have a rain-storm. I heard only one blast through some crack, but no doubt that betrayed a pluvious breath.

Against Bittern Cliff I feel the first drop strike the right slope of my nose and run down the ravine there. Such is the origin of rivers. Not till half a mile further my doubting companion feels another on his nose also, and I get one in my eye, and soon after I see the countless dimples in the puddles on the ice. So measured and deliberate is Nature always. Then the gentle, spring-like rain begins, and we turn about.

The sound of it pattering on the dry oak leaves, where young oaks thickly cover a hillside, is just like that of wind stirring them, when first heard, but is steady and monotonous and so betrayed. We rejoice to be wetted, and the very smell of wet woollen clothes exhilarates us.”

# Translation

“N.H.—Pailaya sa Lawa ng Fair Haven.

Dahil sa kakaibang ugong ng hangin sa hapag kainan kaninang tanghali, naisip ko na baka uulan. Iisang ihip lang ang narinig kong lumusot sa anumang bitak, pero walang duda, amoy ulan iyon.

Sa talampas ng Bittern, naramdaman kong nahulog ang unang patak ng ulan sa kanang libis ng ilong ko tsaka dumausdos sa bangin doon. Dito nagsisimula ang mga ilog. Wala pang kalahating milya pagkatapos nito, naramdaman naman ng nag-aalangang kasama ko ang isang patak sa ilong din niya, kasabay ng isa pa sa mata ko, at di nagtagal nakita ko ang hindi mabilang na mga biloy sa mga sanaw sa yelo. Parating napaka-kalkulado, napaka-ingat ng Kalikasan. Hindi nagtagal, nagsimulang bumuhos ang banayad at mala-bukal na ulan, kaya umuwi na kami.

Ang tunog nito na tumatagitik sa mga tuyong dahon sa gilid ng burol na binalot ng mga batang ensiña ay tulad ng hanging umiihip, sa unang dinig, subalit mahinahon at hindi nag-iiba kaya nalinlang. Nagdiriwang kami dahil nabasa kami, at ang amoy ng naulanang lana ay nagpapasaya sa amin.”

\- Henry David #Thoreau (Talaarawan, ika-15 ng Pebrero,1859, 41 años)

# 02-18-1852 Isinasalin sila mula lupa patungong langit

# Original

I have a commonplace-book for facts and another for poetry, but I find it difficult always to preserve the vague distinction which I had in my mind, for the most interesting and beautiful facts are so much the more poetry and that is their success. They are translated from earth to heaven. I see that if my facts were sufficiently vital and significant,—perhaps transmuted more into the substance of the human mind,—I should need but one book of poetry to contain them all.

# Translation

“Meron akong isang kuwaderno para sa mga kaalaman at isa pa para sa mga tula, pero nahihirapan akong pag-ibahin ang dalawa, dahil ang mga pinakainteresante at pinakamagagandang kaalaman ay higit pang poetiko kesa mga tula at iyan ang kanilang tagumpay. Isinasalin sila mula lupa patungong langit. Kapag ang mga kaalaman ko ay mahalaga at makabuluhan,—marahil nagiging sangkap ng isip ng tao,—kakailanganin ko ang higit sa isang libro ng mga tula na maglalaman sa kanilang lahat.”

\- Henry David #Thoreau (Talaarawan, ika-18 ng Pebrero, 1852, 34 anyos)

# 02-26-1841 Ako ay kung ano ako

# Original

I cannot tell you what I am, more than a ray of the summer’s sun. What I am I am, and say not. Being is the great explainer.

# Translation

“Hindi ko masabi kung ano ako, ~~parang~~ nang ~~tulad~~ higit sa silahis ng araw sa tag-init. ~~Hindi mawari.~~ Ako ay kung ano ako, at ~~kung ano ang~~ hindi ko na masabi.~~ko~~ ~~sinasabi~~. Ang pag-iral ay ang dakilang tagapagpaliwanag.”

\- Henry David #Thoreau (ika-26 ng Pebrero, 1841, 23 anyos)

# Marso

# 03-13-1841 Nag-iisa tayo buong buhay!

# Original

I like better the surliness with which the woodchopper speaks of his woods, handling them as indifferently as his axe, than the mealy-mouthed enthusiasm of the lover of nature. Better than the primrose by the river’s brim be a yellow primrose and nothing more, than the victim of his bouquet or herbarium, to shine with the flickering dull light of his imagination.

How alone must our life be lived! We dwell on the seashore, and none between us and the sea.

# Translation

“Mas gusto ko ang pagsusungit ng magtotroso sa kaniyang mga kahoy habang hawak-hawak silang parang kaniyang palakol~~—~~walang damdamin. Mas gusto ko ito kaysa sa mapagpanggap na sigasig ng mangingibig ng kalikasan. Mas mabuting manatiling dilaw na primula na lamang ang primula sa labi ng ilog, kaysa maging biktima ito ng kaniyang palumpon o herbaryo, na magniningning kasama ang kumukutikutitap na malabong ilaw ng kaniyang haraya.

Nag-iisa tayo buong buhay! Tumatahan tayo sa dalampasigan, at walang anumang bagay sa pagitan natin at ng karagatan.”

\- Henry David #Thoreau (ika-13 ng Marso 1841, 23 años)

# 03-20-1842 Magkarugtong ang buhay ko #

# Original

Is not my life riveted together? Has not it sequence? Do not my breathings follow each other naturally?

# Translation

Hindi ba’t magkakarugtong ang buhay ko? Hindi ba’t may pagkakasunod-sunod ito? Hindi ba’t sadyang sinusundan ng hininga ko ang isa’t-isa?

\- Henry David #Thoreau (Talaarawan, ika-20 ng Marso, 1842, 24 anyos)

# Abril

# Mayo

# 05-08-1854 Mga kalawakan ng tubig

# Original

How dead would the globe seem, especially at this season, if it were not for these water surfaces! We are slow to realize water,—the beauty and magic of it. It is interestingly strange to us forever. Immortal water, alive even in the superficies, restlessly heaving now and tossing me and my boat, and sparkling with life! I look round with a thrill on this bright fluctuating surface on which no man can walk, whereon is no trace of footstep, unstained as glass.

# Translation

"Magmimistulang patay ang buong daigdig, lalo na sa ganitong panahon, kung wala itong mga kalawakan ng tubig! Hindi natin kaagad napapansin ang tubig—ang ganda at mahika nito. Ang walang kamatayang tubig, buhay maski sa ibabaw, hindi mapakali, hinahatak tsaka hinahagis ako at ang aking bangka, kumikinang at humihinga. Para akong nagagayuma kapag tinititigan ko itong nagniningning at umiindayog na kalawakan—kalawakang hindi malalakaran ninuman, walang yapak na naiiwan, walang bahid tulad ng salamin."

\- Henry David #Thoreau (Talaarawan, ika-8 ng Mayo 1854)

# Hunyo

# 06-04-1850 Ang kanilang huling hininga

# Original

As I was fighting the fire to-day, in the midst of the roaring and crackling,—for the fire seems to snort like a wild horse,—I heard from time to time the dying strain, the last sigh, the fine, clear, shrill scream of agony, as it were, of the trees breathing their last.

# Translation

Habang nakikipagbuno ako sa apoy ngayong araw, sa gitna ng ungol at kaluskos nito,—dahil sumisinghal ang apoy na parang ligaw na kabayo,—naririnig ko paminsan-minsan ang, marahil, pagsingaw ng mainit na hangin mula sa maliliit ng butas ng mga kahoy. Para akong nakikinig sa paghihingalo, sa huling buntong-hininga, sa nakatutulig na sigaw ng hinagpis, pino at klaro, na tila sinisinghot ng mga puno ang kanilang huling hininga.

\- Henry David #Thoreau (Talaarawan, ika-4 ng Hunyo 1850, 32 anyos)

# 06-05-1854 Isang basong kapayapaan

# Original

I have come to this hill to see the sun go down, to recover sanity and put myself again in relation with Nature. I would fain drink a draft of Nature’s serenity. I love to sit here and look off into the broad deep vale in which the shades of night are beginning to prevail. When the sun has set, the river becomes more white and distinct in the landscape. The caterpillars are and have been very numerous this year. I see large trees (wild cherry and apple) completely stripped of leaves. Some of the latter, twenty or thirty feet high, are full of blossoms without a single leaf. I return by moonlight.

# Translation

"Pumupunta ako sa mga burol na ito upang panoorin ang paglubog ng araw, upang mabawi ko ang aking katinuan at ilagay ang sarili ko muli sa kanlungan ng kalikasan. May galak akong iinom ng isang basong kapayapaan mula sa kaniya. Gustong-gusto kong umupo rito at pagmasdan ang malawak at malalim na kapatagan na unti-unting kinakain ng gabi. Kapag tuluyan ng lumulubog ang araw, mas pumuputi ang ilog at mas namumukod-tangi ito sa tanawin. ... Umuwi ako nung maliwanag na ang buwan."

\- Henry David #Thoreau (Talaarawan, ika-5 ng Hunyo, 1854, 36 anyos)

# 06-07-1851 Nakatira tayo sa kaharian ng mga diwata

# Original

It is a certain faeryland where we live. I wonder that I ever get five miles on my way, the walk is so crowded with events and phenomena. How many questions there are which I have not put to the inhabitants!

# Translation

"Nakatira tayo sa kaharian ng mga diwata. Hindi nga ata ako umaabot sa limang milya kapag naglalakad sa dami ng makikita at nangyayari sa daan. Andami kong mga tanong na hindi pa naitatanong sa mga nakatira rito!"

\- Henry David #Thoreau (Talaarawan, ika-7 ng Hunyo, 1851, 33 años)

# 06-08-1860 Piramide

### Original

As I look at the mountains in the horizon, I am struck by the fact that they are all pyramidal—pyramids, more or less low—and have a peak. Why have the mountains usually a peak? This is not the common form of hills. They do not so impress us at least.

### Translation

"Kapag tumitingin ako sa mga bundok, namamangha ako na lahat sila hugis piramide—mga piramideng minsan mababa, minsan mataas pero lahat may taluktok. Bakit may taluktok ang mga bundok? Hindi naman ganito ang mga burol. Hindi sila pumupukaw ng damdamin tulad ng mga bundok."

\- Henry David #Thoreau (Talaarawan, ika-8 ng Hunyo 1860, 42 años)

# 06-10-1857 Ako kaya?

# Original

In Julius Smith’s yard, a striped snake (so called) was running about this forenoon, and in the afternoon it was found to have shed its slough, leaving it halfway out a hole, which probably it used to confine it in. It was about in its new skin. Many creatures—devil’s-needles, etc., etc.—cast their sloughs now. Can’t I?”

# Translation

Naggagagapang ang isang guhitang ahas sa bakuran ni Julius Smith kaninang umaga, at sa hapon, natagpuan na hinubad nito ang kaniyang balat at iniwan, labas ang kalahati, sa isang butas, na maaring ginamit niyang pagtaguan nito. May bagong balat na ang ahas. Andaming nilikha--karayom ng diablo, atbp.--ang nagtapon na rin ng mga luma nilang balat. Ako kaya?

\- Henry David #Thoreau (Talaarawan, ika-10 ng Hunyo, 1857, 39 anyos)

# 06-10-1857 Bagong Balat

### Original

In Julius Smith’s yard, a striped snake (so called) was running about this forenoon, and in the afternoon it was found to have shed its slough, leaving it halfway out a hole, which probably it used to confine it in. It was about in its new skin. Many creatures—devil’s-needles, etc., etc.—cast their sloughs now. Can’t I?

### Translation

"Naggagagapang ang isang guhitang ahas sa bakuran ni Julian kaninang umaga, at sa hapon, natagpuan na hinubad nito ang kaniyang balat at iniwan, labas ang kalahati, sa isang butas, na maaring ginamit niyang pagtaguan nito. May bagong balat na ang ahas. Andaming nilikha—karayom ng diablo, atbp.—ang nagtapon na rin ng mga luma nilang balat. Ako kaya?"

\- Henry David #Thoreau (Talaarawan, ika-10 ng Hunyo 1857, 39 anyos)

# 06-11-1855 Naglalakad ako mag-isa

# Original

What if we feel a yearning to which no breast answers? I walk alone. My heart is full. Feelings impede the current of my thoughts. I knock on the earth for my friend. I expect to meet him at every turn; but no friend appears, and perhaps none is dreaming of me. I am tired of frivolous society, in which silence is forever the most natural and the best manners. I would fain walk on the deep waters, but my companions will only walk on shallows and puddles.

# Translation

"Paano kung nakararamdam tayo ng pananabik ngunit walang dibdib na tumutugon? Naglalakad ako mag-isa. Puno ang puso ko. Pinipigil ng damdamin ko ang agos ng isipan ko. Kinakatok ko ang aking kaibigan sa lupa. Inaasam ko siyang masalubong sa bawat liko; ngunit walang kaibigang lumilitaw, at siguro walang naghahangad sa akin. Pagod na'ko sa mga parak na kasamang naniniwala na katahimikan ang katanggap-tanggap at pinakamainam na asal. May galak akong naglalakad sa kalaliman, ngunit ang mga kasama ko sa mababaw at sa sanaw lang nagtatampisaw."

\- Henry David #Thoreau (Talaarawan, ika-11 ng Hunyo, 1855, 37 anyos)

# 06-13-1851 Ang alon ng bawat paghinga natin

# Original

We do not commonly live our life out and full; we do not fill all our pores with our blood; we do not inspire and expire fully and entirely enough, so that the wave, the comber, of each inspiration shall break upon our extremest shores, rolling till it meets the sand which bounds us, and the sound of the surf come back to us. Might not a bellows assist us to breathe? That our breathing should create a wind in a calm day! We live but a fraction of our life. Why do we not let on the flood, raise the gates, and set all our wheels in motion? He that hath ears to hear, let him hear. Employ your senses.

# Translation

Hindi tayo nabubuhay ng buong-buo; hindi natin pinapadaloy ng mabuti ang dugo sa ating katawan; hindi tayo humihinga paloob at palabas ng sapat upang umabot ang alon ng bawat paghinga natin paloob sa pinakamalayo nating mga pampang, lumiligid hanggang makarating sa buhanging bumabalot sa atin, at ang tunog ng daluyong ay bumabalik. Kailangan ba natin ng bubulusan upang makahinga tayo ng maayos? Baka ang ating paghinga'y makalikha pa ng buhawi! Kapiraso lang ng buhay ang nararanasan natin. Bakit ba hindi natin iangat ang tarangkahan, papasukin ang baha, at magsimula na talaga tayong mabuhay? Siyang may mga tengang nakaririnig ay makinig. Gamitin mo lahat ng iyong pandama.

\- Henry David #Thoreau (ika-13 ng Hunyo, 1851, 33 anyos)

# 06-15-1852 Pag-aalsa ng mga bulaklak

# Original

How rapidly new flowers unfold! as if Nature would get through her work too soon. One has as much as he can do to observe how flowers successively unfold. It is a flowery revolution, to which but few attend. Hardly too much attention can be bestowed on flowers. We follow, we march after, the highest color; that is our flag, our standard, our “color.” Flowers were made to be seen, not overlooked. Their bright colors imply eyes, spectators.

# Translation

“Napakabilis mamukadkad ng mga bagong bulaklak! Parang masyadong maaga atang matatapos ang gawain ng Kalikasan. Sunod-sunod silang bumubuka; andami nilang kailangang pagmasdan. Ito’y isang pag-aalsa ng mga bulaklak na kakaunti lang ang nakikiisa. Halos walang pumapansin sa kanila. Nagmamartsa tayo, sumusunod sa pinakamatingkad na kulay; yun ang ating bandila, ang ating watawat, and ating “kulay”. Nilikha ang mga bulaklak upang tignan, hindi upang kaligtaan. Ang matitingkad nilang mga kulay ay nagpapahiwatig na kailangan nila ng mga mata, ng mga manonood sa kanila.”

\- Henry David #Thoreau (Talaarawan, ika-15 ng Hunyo 1852, 34 anyos)

# 06-16-1854 Anong saysay ng ganda ng Kalikasan

# Original

But what signifies the beauty of nature when men are base? We walk to lakes to see our serenity reflected in them. When we are not serene, we go not to them. Who can be serene in a country where both rulers and ruled are without principle? The remembrance of the baseness of politicians spoils my walks. My thoughts are murder to the State; I endeavor in vain to observe nature; my thoughts involuntarily go plotting against the State. I trust that all just men will conspire.

# Translation

"Pero anong saysay ng ganda ng Kalikasan kung ang mga tao'y ganid? Naglalakad tayo papunta sa mga lawa upang makita ang ating katahimikang nasasalamin sa kanila. Kung hindi tayo matahimik, hindi tayo pumupunta sa kanila. Sino ang matatahimik sa bansang ang namumuno at pinamumunuan ay parehong walang prinsipyo? Nasisira ang aking mga paglalakad kapag naaalala ko at kabaluktutan ng mga politiko. Pinipilit kong ituon ang aking pansin sa pagmamasid sa Kalikasan ngunit nagaalsa ang aking mga saloobi: nagbabalak silang patayin ang Estado. Nagtitiwala akong aanib ang lahat ng mga taong naniniwala sa katarungan."

\- Henry David #Thoreau (Talaarawan, ika-16 ng Hunyo, 1854, 36 anyos)

Isinulat niya ito pagkatapos ibalik ng gobyerno ng Masachusetts ang takas na si Anthony Burns sa pagkaalipin

# 06-18-1853 Matingkad at malapot ang ilaw ng buwan

# Original

The moon comes out of the mackerel cloud, and the traveller rejoices. How can a man write the same thoughts by the light of the moon, resting his book on a rail by the side of a remote potato-field, that he does by the light of the sun, on his study table? The light is but a luminousness. My pencil seems to move through a creamy, mystic medium. The moonlight is rich and somewhat opaque, like cream, but the daylight is thin and blue, like skimmed milk. I am less conscious than in the presence of the sun; my instincts have more influence.

# Translation

Kapag lumabas na ang buwan mula sa mga ulap na kulay alumahan, nagdiriwang ang manlalakbay. Anumang isinulat niya sa kaniyang kuwaderno habang nasa mesa niya sa loob ng bahay at nasisinagan ng araw ay hindi niya maisusulat kapag nakapatong naman ang kaniyang  kuwaderno sa bakod ng isang liblib na taniman ng mga patataas habang pinaliliguan siya ng ilaw ng buwan. Mas nagniningning ang ilaw. Ang aking lapis ay tila gumagalaw sa isang mala-krema at mahiwagang kalawakan. Matingkad at malapot ang ilaw ng buwan, parang krema habang manipis at bughaw naman ang sinag ng araw parang gatas. Hindi ako gaanong malay kapag nasa ilalim ng puting buwan di tulad kapag nasisinagan ng araw; mas lumalabas ang kalikasan ko.

\- Henry David #Thoreau (Talaarawan, ika-18 ng Hunyo 1853, 35 anyos)

# 06-21-1853 Maluwalhating bughaw na kobalt

# Original

Between the heavy masses of clouds, mouse-colored, with dark-blue bases, the patches of clear sky are a glorious cobalt blue, as Sophia calls it. How happens it that the sky never appears so intensely, brightly, memorably blue as when seen between clouds and, it may be, as now in the south at sunset? This, too, is like the blue in snow. For the last two or three days it has taken me all the forenoon to wake up.

# Translation

"Sa gitna ng mabibigat na tumpok ng mga ulap na kulay daga at nasa ibabaw ng madidilim at asul na patungan, ang mga patse ng maaliwalas na kalangitan ay maluwalhating bughaw na kobalt, kung sila’y tawagin ni Sophia. Bakit kaya tuwing dapit-hapon lang, kapag nasa timog siya at pinapagitnaan ng mga ulap, nagiging ganito katingkad ang bughaw na kalangitan? Parang ganito rin ang bughaw ng niyebe. Itong mga nakaraang dalawa o tatlong araw, tinatanghali nako ng gising.”

\- Henry David #Thoreau (Talaarawan, ika-21 ng Hunyo 1853, 35 anyos)

# 06-23-1852 Ang Sombrero Ko

# Original

I am inclined to think that my hat, whose lining is gathered in midway so as to make a shelf, is about as good a botany-box as I could have and far more convenient, and there is something in the darkness and the vapors that arise from the head—at least if you take a bath—which preserves flowers through a long walk. Flowers will frequently come fresh out of this botany-box at the end of the day, though they have had no sprinkling.

# Translation

"Sa tingin ko, ang sombrero ko, na ang aporo’y nagtatagpo sa gitna para makalikha ng maliit na salansanan, ay kasing bisa ng kaha ng botaniko at mas madali pang gamitin. Kapag isinilid mo ang mga bulaklak sa sombrero at ipinatong ito sa iyong ulo, may hindi maipaliwanag na ginagawa ang dilim at ang mga singaw galing sa iyong ulo—basta naligo ka ha—para maingatan ng mabuti ang mga bulaklak sa maghapong paglalakad. Madalas nananatiling sariwa ang mga bulaklak kapag nilalabas mula sa kahang ito pagkatapos ng buong araw kahit na hindi sila winisikan ng tubig.”

\- Henry David #Thoreau (Talaarawan, ika-23 ng Hunyo 1852, 34 anyos)

# 06-26-1840 Ang katotohanan ay parating baligho

# Original

The best poetry has never been written, for when it might have been, the poet forgot it, and when it was too late remembered it; or when it might have been, the poet remembered it, and when it was too late forgot it.

The highest condition of art is artlessness.

Truth is always paradoxical.

He will get to the goal first who stands stillest.

There is one let better than any help, and that is,—Let-alone.

By sufferance you may escape suffering.

He who resists not at all will never surrender.

When a dog runs at you, whistle for him.

Say, Not so, and you will outcircle the philosophers.

Stand outside the wall, and no harm can reach you. The danger is that you be walled in with it.

# Translation

"Ang pinakamahusay na tula ay hindi kailan man maisusulat, dahil kapag maisusulat na sana siya, nakakalimutan siya ng makata, at kapag huli na ang lahat saka naman siya naaalala; o di kaya, kapag maisusulat na sana siya, naaalala siya ng makata, at kapag huli na ang lahat, nakakalimutan siya.

Ang rurok ng sining ay ang kawalan ng sining.

Ang katotohanan ay parating baligho.

Siyang tumatayong walang kibo ang pinaka-unang nakararating.

May mas magandang uri ng pagtulong, at yun ay,—Pabayaan siya.

Sa pagdurusa matatakasan mo ang paghihirap.

Siyang hindi lumalaban ay hindi kailan man susuko.

Kapag hinahabol ka ng aso, sumipol ka't tawagin siya.

Sabihin mong, Hindi ganon, at mapapaikot mo ang mga pilosopo.

Tumayo ka sa labas ng bakod, at hindi ka mapapahamak. Ang panganib ay ang makulong ka sa loob."

\- Henry David #Thoreau (Tala-arawan, ika-26 ng Hunyo 1840, 23 anyos)

# 06-27-1840 Asya ng katahimikan at katamaran

# Original

I am living this 27th of June, 1840, a dull, cloudy day and no sun shining. The clink of the smith’s hammer sounds feebly over the roofs, and the wind is sighing gently, as if dreaming of cheerfuler days. The farmer is plowing in yonder field, craftsmen are busy in the shops, the trader stands behind the counter, and all works go steadily forward. But I will have nothing to do; I will tell fortune that I play no game with her, and she may reach me in my Asia of serenity and indolence if she can.

# Translation

"Nabubuhay ako ngayong ika-27 ng Hunyo, 1840, isang nakababagot at makulimlim na araw. Mahina ang kalansing ng martilyo ng panday sa ibabaw ng mga bubong, at ang hangin ay bumubuntong-hininga ng malumanay, parang nangangarap ng mas masasayang mga araw. Sa kalayuan, inaararo ng magsasaka ang kaniyang bukid, ang mga manggagawa ay abala sa kani-kanilang mga puwesto, ang mangangalakal ay nakatayo sa likod ng kaniyang mga paninda, at ang lahat ng gawain ay tuloy-tuloy sumusulong. Pero wala akong gagawin; sasabihin ko sa kapalaran na hindi ako makikipaglaro sa kaniya ngayon, at pwede niyang subukang abutin ako sa aking Asya ng katahimikan at katamaran kung kaya niya."

\- Henry David #Thoreau (Tala-arawan, ika-27 ng Hunyo, 1840, 23 anyos)

# 06-29-1851 Walang bubong

# Original

I thought that one peculiarity of my “Week” was its hypæthral character, to use an epithet applied to those Egyptian temples which are open to the heavens above, under the ether. I thought that it had little of the atmosphere of the house about it, but might wholly have been written, as in fact it was to a considerable extent, out-of-doors. It was only at a late period in writing it, as it happened, that I used any phrases implying that I lived in a house or led a domestic life. I trust it does not smell of the study and library, even of the poet’s attic, as of the fields and woods; that it is a hy-pæthral or unroofed book, lying open under the ether and permeated by it, open to all weathers, not easy to be kept on a shelf.”

# Translation

"Sa tingin ko isang kakaibang katangian ng libro kong ‘Linggo' ay ang pagiging 'walang bubong' nito. Katulad siya ng mga templo ng mga Ehipsyo na bukas sa kalangitan sa itaas, sa ilalaim ng eter. Sa aking pananaw, hindi masyadong ramdaman ang tahanan sa librong ito. Maaari ngang sabihing naisulat siya lahat habang nasa labas ng bahay. Sa katunayan, ito nga ang nangyari sa malaking bahagi ng libro. Noong matatapos ko na siyang isulat tsaka lang ako gumamit ng mga pariralang nagpapahiwatig na nakatira ako sa bahay o na taong-bahay talaga ako. Nananalig akong ang librong ito ay hindi mangamoy mesa at aklatan, maging ng silid ng makata sa bubungan, kundi ng kaparangan at kagubatan; na magi siyang isang librong 'walang bubong,' nakahilata’t bukas sa ilalim ng eter na tumatagos sa kaniya, umaraw man o bumagyo bukas siya, hindi maipipiit sa istante.”

\- Henry David #Thoreau (Talaarawan, ika-29 ng Hunyo, 1851, 33 anyos)

# Hulyo

# 07-02-1851 Manlalakbay

# Original

A traveller! I love his title. A traveller is to be reverenced as such. His profession is the best symbol of our life. Going from —— toward ——; it is the history of every one of us.

# Translation

"Manlalakbay! Gustong-gusto ko ang titulong ito. Kailangang ipagdiwang ang manlalakbay. Ang kaniyang propesyon ang pinakamabuting simbolo ng ating buhay. Galing siya sa —— at papuntang ——; ito ang kasaysayan ng bawat isa sa atin."

\- Henry David #Thoreau (Talaarawan, ika-2 ng Hulyo, 1851, 33 anyos)

# 07-04-1852 Pagtilaok ng mga tandang

# Original

Sunday. 3 A.M.—To Conantum, to see the lilies open.

I hear an occasional crowing of cocks in distant barns, as has been their habit for how many thousand years. It was so when I was young; and it will be so when I am old. I hear the croak of a tree-toad as I am crossing the yard. I am surprised to find the dawn so far advanced.

# Translation

"Linggo. Alas tres ng umaga.--Papuntang Conantum, para makitang bumukas ang mga liryo.

Naririnig ko ang paminsan-minsang pagtilaok ng mga tandang sa mga kamalig sa malayo. Kaugalian na nila ito sa kung ilang libong taon na. Bata pa lang ako ginagawa na nila ito at patuloy nilang gagawin ito hanggang sa aking pagtanda. Narinig ko ang kokak ng palaka sa kahoy habang tinatawid ko ang bakuran. Ang aga-aga ng bukang-liwayway!"

\- Henry David #Thoreau (ika-4 ng Hulyo, 1852, 34 anyos)

# 07-05-1845 Dumating ako dito para mamuhay

# Original

*Saturday*. Walden.—Yesterday I came here to live. My house makes me think of some mountain houses I have seen, which seemed to have a fresher auroral atmosphere about them, as I fancy of the halls of Olympus.

# Translation

"*Sabado*. Walden.—Kahapon, dumating ako dito para mamuhay. Pinapaalala sa'kin ng bahay ko ang ilang mga bahay na nakita ko sa bundok na may mas presko at maluningning na pakiramdam, tulad ng mga bulwagan ng Olympus."

\- Henry David #Thoreau (Talaarawan, ika-5 ng Hulyo, 1845, 27 anyos)

# 07-06-1840 Dalampasigan ng kaluluwa

# Original

Let the daily tide leave some deposit on these pages, as it leaves sand and shells on the shore. So much increase of terra firma. This may be a calendar of the ebbs and flows of the soul; and on these sheets as a beach, the waves may cast up pearls and seaweed.”

# Translation

"Hayaan mong mag-iwan ng latak sa mga pahinang ito ang araw-araw na pagtaas at pagbaba ng tubig, tulad ng pag-iwan nito ng buhangin at kabibe sa pampang. Nadaragdagan ng nadaragdagan ang katihan. Ito marahil ay isang kalendaryo ng pagtaas at pagbaba ng kaluluwa; at sa mga papel na ito, tulad ng sa dalampasigan, naghahagis ng mga perlas at damong-dagat ang mga alon."

\- Henry David #Thoreau (Tala-arawan, ika-6 ng Hulyo, 1840, 23 anyos)

# 07-09-1852 Ang namumulang bula sa paligid ng nguso ng bangka

# Original

No dew; no dewy cobwebs. The sky looks mist-like, not clear blue. An aurora fading into a general saffron color. At length the redness travels over, partly from east to west, before sunrise, and there is little color in the east. There is no name for the evening red corresponding to aurora. It is the blushing foam about the prow of the sun’s boat, and at eve the same in its wake.

# Translation

"Walang hamog; walang mahahamog na sapot ng gagamba. Mala-ulop ang langit, hindi malinaw na asul. Awrorang kumukupas patungong asapran. Kapag tinitigang mabuti, ang pula ay naglalakbay nang bahagya mula silangang pa-kanluran, bago magbukang-liwayway, at wala masyadong kulay sa silangan. Walang pangalan ang pula sa gabi na katulad ng awrora. Ito ang namumulang bula sa paligid ng nguso ng bangka ng araw na mababanaag kapwa sa pagtulog at sa paggising nito.”

\- Henry David #Thoreau (Talaarawan, ika-9 ng Hulyo, 1852, 34 anyos)

Mga tala

awrora - kumikinang na liwanag, sa ibabaw ng polong magnetiko sa hilaga o timog

asapran - haláman na crocus (Crocus sativus ) na may mga bulaklak na kulay lila

# 07-13-1852 Ang Tala-arawan

# Original

A journal, a book that shall contain a record of all your joy, your ecstasy.

# Translation

"Ang tala-arawan, isang librong maglalaman ng kasaysayan ng lahat ng nagpapasaya sayo, ang labis-labis na kaligayahan mo."

\- Henry David #Thoreau (Talaarawan, ika-13 ng Hulyo, 1852, 34 anyos)

# 07-13-1857 Ang Pakikipagkaibigan

# Original

Friendship is the fruit which the year should bear; it lends its fragrance to the flowers, and it is in vain if we get only a large crop of apples without it.”

# Translation

"Ang pakikipagkaibigan ay ang bunga na kailangang isilang ng taon; ipinapahiram nito ang kaniyang halimuyak sa mga bulaklak, at wala itong kabuluhan kung aani tayo ng napakaraming mansanas pero wala ito." - Henry David #thoreau (Tala-arawan, ika-13 ng Hulyo, 1857, 39 anyos)

# 07-14-1845 Dumidilig rin sa akin

# Original

What sweet and tender, the most innocent and divinely encouraging society there is in every natural object, and so in universal nature, even for the poor misanthrope and most melancholy man! There can be no really black melan-choly to him who lives in the midst of nature and has still his senses. While I enjoy the sweet friendship of the seasons I trust that nothing can make life a burden to me. This rain which is now watering my beans and keeping me in the house waters me too. I needed it as much. And what if most are not hoed! Those who send the rain, whom I chiefly respect, will pardon me.

# Translation

"Anong tamis at giliw ng walang malay at nakapagpapasiglang banal na pakikipagkaibigang matatagpuan sa bawat isang bagay sa kalikasan, at gayun din sa buong sansinukob, kahit sa pobreng siniko at sa pinakamalungkot na tao! Walang madilim na kalungkutan sa taong nakatirang tahimik sa gitna ng kalikasan. Habang tinatamasa ko ang matamis na pakikipagkaibigan ng mga panahon, walang magpapabigat sa aking buhay. Ang ulang ito na kasalukuyang dumidilig sa aking mga priholes at nagpanatili sa akin sa loob ng bahay ay dumidilig rin sa akin. Kailangang-kailangang ko rin ito. At paano kung hindi na-asarol ang marami sa aking tanim! Silang nagpadala ng ulan, na pangunahin kong iginigalang, ay magpapatawad sa akin."

\- Henry David #Thoreau (Talaarawan, ika-14 ng Hulyo, 1845, 27 anyos)

# 07-16-1851 Ano ang kulay ng mundo?

# Original

The breeze displays the white under sides of the oak leaves and gives a fresh flowing look to the woods. The river is a dark-blue winding stripe amid the green of the meadow. What is the color of the world? Green mixed with yellowish and reddish for hills and ripe grass, and darker green for trees and forests; blue spotted with dark and white for sky and clouds, and dark blue for water.

# Translation

“Inilalantad ng hangin ang puting ilalim ng mga dahon ng ensiña at nagmumukhang malamig na batis ang kakahuyan. Ang ilog ay madilim na asul na paliku-likong guhit sa gitna ng luntiang parang. Ano ang kulay ng mundo? Berde na may halong dilaw at pula para sa mga burol at hinog na mga damo, at madilim na berde para sa mga puno at kagubatan; asul na may batik-batik na itim at puti para sa langit at mga ulap, at madilim na asul para sa tubig.”

\- Henry David #Thoreau (Talaarawan, ika-16 ng Hulyo, 1851, 34 ańos)

# 07-16-1851 Sa mga karanasan ng aking pagkabata

# Original

Methinks my present experience is nothing; my past experience is all in all. I think that no experience which I have to-day comes up to, or is incomparable with, the experiences of my boyhood. And not only is this true, but as far back as I can remember I have unconsciously referred to the experiences of a previous state of existence. My life was ecstasy. In youth, before I lost any of my senses, I can remember that I was all alive, and inhabited my body with inexpressible satisfaction; both its weariness and its refreshment were sweet to me. I can remember how I was astonished. I looked in books for some recognition of a kindred experience, but strange to say, I found none. With all your science can you tell how it is, and whence it is, that light comes into the soul?

# Translation

“Walang kuwenta ang kasalukuyan kong karanasan; ang nakalipas kong karanasan ang pinakamakabuluhan. Sa tingin ko walang anumang karanasan meron ako ngayon ang makatutumbas, o maikukompara, sa mga karanasan ng aking pagkabata. At hindi lang ito totoo; minsan nga, hindi ko namamalayang binabalikan ko na pala sa aking isipan ang mga karanasang galing sa isang nakalipas na estado ng pag-iral. Labis-labis ang kaligayahan ng buhay ko noon. Sa aking kabataan, bago ko mawala ang aking mga sentido, naaalala kong buhay na buhay ako, at tinahanan ko ang aking katawan ng may hindi maipahayag na kasiyahan; kapwa ang kaniyang kapaguran at pamatig-uhaw ay matamis sa akin. Naaalala ko kung paano ako namangha. Hinahanap ko ngayon sa mga libro ang ganitong uri ng karanasan, pero kakatwang sabihing, wala akong nakita. Sa lahat ng agham na alam mo, masasabi mo ba kung paano, at kung kelan, pumapasok ang liwanag sa kaluluwa?”

\- Henry David #Thoreau (Talaarawan, ika-16 ng Hulyo, 1851, 34 años)

# 07-16-1852 Punong-puno ng tula

# Original

The bees abound on the flowers of the smooth sumach now. The branches of this tree touch the ground, and it has somewhat the appearance of being weighed down with flowers. The air is full of sweetness. The tree is full of poetry.

# Translation

“Pinaliligiran ng napakaraming bubuyog ang mga bulaklak ng Rhus glabra. Laylay na sa lupa ang mga sanga ng punong ito, mistulang bigat na bigat sa mga bulaklak niya. Ubod ng tamis ang hangin. Punong-puno ng tula ang punong ito.”

\- Henry David #Thoreau (Talaarawan, ika-16 ng Hulyo, 1852, 35 años)

# 07-18-1852 Nanginig

# Original

Every poet has trembled on the verge of science.

# Translation

“Bawat makata ay nanginig sa bingit ng siyensiya.”

\- Henry David #Thoreau (ika-18 ng Hulyo, 1852, 35 años)

# 07-19-1851 Antagal ko nang buto!

# Original

Here I am thirty-four years old, and yet my life is almost wholly unexpanded. How much is in the germ! There is such an interval between my ideal and the actual in many instances that I may say I am unborn. There is the instinct for society, but no society. Life is not long enough for one success. Within another thirty-four years that miracle can hardly take place. Methinks my seasons revolve more slowly than those of nature; I am differently timed. I am contented. This rapid revolution of nature, even of nature in me, why should it hurry me? Let a man step to the music which he hears, however measured. Is it important that I should mature as soon as an apple tree? aye, as soon as an oak? May not my life in nature, in proportion as it is supernatural, be only the spring and infantile portion of my spirit’s life? Shall I turn my spring to summer? May I not sacrifice a hasty and petty completeness here to entireness there? If my curve is large, why bend it to a smaller circle? My spirit’s unfolding observes not the pace of nature. The society which I was made for is not here.

# Translation

"Narito ako trentay-kuwatro anyos na, subalit ang buhay ko ay hindi pa lubusang namumukadkad. Antagal ko nang buto! Parating may ganitong agwat sa pagitan ng aking naisin at ng kung ano talaga ang nangyayari sa aking buhay na masasabi kong hindi pa ako ipinapanganak. Nariyan ang likas na pagnanais na magkaroon ng makakasama, subalit walang makakasama. Masyadong maikli ang buhay para sa tagumpay ng isa. Magdagdag ka man ng trentay-kuwatrong taon pa ulit malabo pa ring mangyari ang milagrong iyan. Sa tingin ko mas mabagal ang pagikot ng aking mga panahon kaysa sa pagikot ng mga panahon sa kalikasan; iba ang oras ko. Kontento ako. Itong napakabilis na paginog ng kalikasan, maski kalikasan sa loob ko, bakit nila ako mamadaliin? Hayaan mo ang taong umindak sa naririnig niyang tugtog, anu man ang sukat nito. Mahalaga bang tumanda ako kasimbilis ng puno ng mansanas? O, kasimbilis ng ensína? Hindi ba puwedeng ang buhay ko sa kalikasan, naayon sa pagiging sobrenatural nito, ay maging tagsibol at kasanggolan lamang ng buhay ng aking diwa? Kailangan ko bang gawing tag-araw ang aking tagsibol? Hindi ko ba puwedeng ipagpalit ang nagmamadali at hamak na kaganapan dito sa kabuuan doon? Kung ang aking kurba ay malaki, bakit mo ito ibabaluktot na isang maliit na bilog? Ang paglalahad ng aking diwa ay hindi sumusunod sa bilis ng kalikasan. Ang mga kasamang nilikha para sa akin ay wala rito.”

\- Henry David #Thoreau (Talaarawan, ika-19 ng Hulyo, 1851, 34 anyos)

# 07-19-1860 Sa ilalim nitong pulang-pulang palyo

# Original

The rich crimson under sides (with their regularly branching veins) of some white lily pads surpasses the color of most flowers. No wonder the spiders are red that swim beneath; and think of the fishes that swim beneath this cimson canopy,—beneath a crimson sky. I can frequently trace the passage of a boat, a pickerel-fish, perhaps, the crimson under sides of the pads upturned.

The pads crowd and overlap each other in most amicable fashion. Sometimes one lobe of a yellow lily pad is above its neighbor, while the other is beneath. The pads are rapidly consumed, but fresh ones are all the while pushing up and unrolling. They push up and spread out in the least crevice that offers.

# Translation

“Ang pulang-pulang ilalim ng ilang puting tunas (kasama ang mga ugat nilang maayos na nagsasanga-sanga) ay nakahihigit sa kulay ng maraming bulaklak. Di katakatakang pula ang mga gagambang lumalangoy sa ilalim nila; at isipin rin ang mga isdang lumalangoy sa ilalim nitong pulang-pulang palyo. Madalas kong natatalunton ang pagdaan ng isang bangka, marahil isdang pickerel, dahil nababaliktad ang mga tunas at nalalantad ang pulang-pula nilang ilalim.

Nagkakalipumpunan ang mga tunas at payapa silang pumapatong sa isa’t-isa. Minsan, ang isang umbok ng dilaw na tunas ay nasa ibabaw ng katabi nito, habang ang isa ay nasa ilalim. Mabilis na nauubos ang mga dahon ng tunas, pero patuloy na umuusbong at lumalatag ang mga bagong dahon. Umaakyat sila at bumubuka mula sa anumang siwang na matagpuan nila.”

\-  Henry David #Thoreau (Talaarawan, ika-19 ng Hulyo, 1860, 43 años)

Note:

Ang water lily (Nelumbium Nymphaea) na inilalarawan ni Thoreau dito ay kaiba sa lotus (Nelumbium Nelumbo) (cf. [https://libguides.nybg.org/waterlilyandlotus#:~:text=Water%20lily%20flowers%20and%20leaves,is%20more%20rounded%2C%20sometimes%20ruffly](https://libguides.nybg.org/waterlilyandlotus#:~:text=Water%20lily%20flowers%20and%20leaves,is%20more%20rounded%2C%20sometimes%20ruffly)). Ayon sa mga scientists, walang water lily sa Pilipinas, water hyacinth lang na tinatawag ding Pistia (cf. [https://www.reddit.com/r/Philippines/comments/5i9qw0/our_water_lilies_arent_actually_water_lilies/](https://www.reddit.com/r/Philippines/comments/5i9qw0/our_water_lilies_arent_actually_water_lilies/)). Pero mukhang may lotus sa Pilipinas at ang ilang tawag dito ay tunas o baino. Pero dahil madaling mapagpalit ang dalawa, sa tingin ko sa kamalayan ng ordinaryong Pilipino ay iisa ang dalawang halaman at iisa ang tawag nila rito, kaya ok lang na gamitin ang tunas o baino sa saling ito.

# 07-22-1851 Naligo ako sa ilog

# Original

I bathe me in the river. I lie down where it is shallow, amid the weeds over its sandy bottom; but it seems shrunken and parched; I find it difficult to get wet through. I would fain be the channel of a mountan brook. I bathe, and in a few hours I bathe again, not remembering that I was wetted before. When I come to the river, I take off my clothes and carry them over, then bathe and wash off the mud and continue my walk. I would fain take rivers in my walks endwise.

# Translation

“Naligo ako sa ilog. Nahiga ako kung saan mababaw, sa gitna ng mga damo sa ibabaw ng mabuhangin nitong ilalim; ngunit tila umurong ang tubig at natigang ang ilog; nahirapan akong basain ang buong katawan ko. Masaya akong maging paagusan ng isang batis galing sa bundok. Naligo ako, at makalipas ang ilang oras naligo muli, hindi naalalang nabasa na ako kanina. Kapag pumupunta ako sa ilog, hinuhubad ko ang mga damit ko at binibitbit sila, tapos naliligo at hinuhugasan ko ang putik at nagpapatuloy ako sa paglalakad. Kung madadala ko lang sana ang mga ilog hanggang sa dulo ng mga lakad ko…”

\- Henry David #Thoreau (Talaarawan, ika-22 ng Hulyo, 1851, 34 años)

# 07-22-1860 Malabahag-hari

# Original

The farmer accustomed to look at his crops from a mercenary point of view is not aware how beautiful they are. This prospect was really exciting, even as a rainbow is.

# Translation

Kapag tinitignan ng magsasaka ang kaniyang mga pananim, pera ang naiisip niya kaya hindi niya nakikita kung gaano sila kaganda. Nakapupukaw ng damdamin ang tanawing ito, malabahag-hari.

\- Henry David #Thoreau (Talaarawan, ika-22 ng Hulyo, 1860, 43 años)

# 07-23-1851 Dumaan ang anino ng isang ulap sa mismong kinatatayuan ko

# Original

The mind is subject to moods, as the shadows of clouds pass over the earth. Pay not too much heed to them. Let not the traveler stop for them. They consist with the fairest weather. By the mood of my mind, I suddenly felt dissuaded from continuing my walk, but I observed at the same instant that the shadow of a cloud was passing over the spot on which I stood, though it was of small extent, which if it had no connection with my mood, at any rate suggested how transient and little to be regarded that mood was. I kept on, and in a moment the sun shone on my walk within and without.

# Translation

“8 N.U.—Umiihip ang isang nakagiginhawang simoy. Naisip ko, makapagsusulat ako ng mas mabuti kung, para maiba naman, maglalakad ako ngayong umaga. Gumagawa ng mga pagtatangi ang aking likas na talino na hindi nagagawa ng aking pangunawa, at hindi ibinabalita ng aking mga pandama. Kung babaliktarin ko ang aking nakasanayan,—humayo’t maglakad-lakad sa bukirin buong umaga, tapos umupo sa aking silid sa hapon, bagay na pambihira kong gawin,—ito’y magmimistulang bagong panahon, at ang kaibahan ay magbibigay sigla sa akin. Marahang tinangay ako ng hangin palabas ng pinto; buhay na buhay at masiglang-masigla ang mga elemento, at nakikiisa ako sa kanila, kaya hindi ako makaupo habang dumaraan ang hangin. Mamumuhay ba parati ang taong mahusay sa panitikan o kalimitan ba siyang uupo lamang sa isang silid kung saan pumapasok lamang ang kalikasan sa iisang bintana? Anong gamit ng tag-araw?

Ang isip ay sinasakop ng pakiramdam tulad ng pagdaan ng anino ng mga ulap sa ibabaw ng daigdig. Huwag mo silang masyadong pansinin. Wag mong hayaang tumigil ang manlalakbay dahil sa kanila. Binubuo sila ng maaliwalas na panahon. Dahil sa damdaming sumakop sa aking isip, bigla akong nawalan ng gana sa aking paglalakad, subalit napansin kong sa eksaktong sandali ay dumaan ang anino ng isang ulap sa mismong kinatatayuan ko, bagaman maliit lamang ito, na, kung wala itong kaugnayan sa aking damdamin, ay ipinahihiwatig naman nitong mabilis lumipas at hindi dapat masyadong pinaguukolan ng pansin ang naramdaman kong iyon. Nagpatuloy ako, at sa isang iglap nagpakita’t suminag kaagad ang araw sa aking paglalakad kapwa sa labas at sa aking kalooban.”

\- Henry David #Thoreau (Tala-arawan, ika- 23 ng Hulyo, 1851, 34 anyos)

# 07-23-1851 Sa pagitan ng paghanga at pagpapahayag

# Original

But this habit of close observation,—in Humboldt, Darwin, and others. Is it to be kept up long, this science? Do not tread on the heels of your experience. Be impressed without making a minute of it. Poetry puts an interval between the impression and the expression,—waits till the seed germinates naturally.

# Translation

“Itong ugali ng malapitang pagmamasid,—kay Humboldt, Darwin, at iba pa. Kailangan bang maging mahaba ito, itong siyensiya? ‘Wag kang masyadong mahumaling sa karanasan mo. ‘Wag mong pagsabayin ang paghanga’t pagmamasid at ang pagsusulat tungkol sa pinagmamasdan mo. Naglalagay ang tula ng puwang sa pagitan ng paghanga at pagpapahayag,—inaantay niyang sumibol ang binhi mag-isa.”

Henry David #Thoreau (Talaarawan, ika-23 ng Hulyo, 1851, 34 años)

# Notes

“tread on the heels of” - follow close after

minute - record of something

# 07-24-1852 Sila ang mas tunay na pananim

# Original

I sympathize with weeds perhaps more than the crop they choke, they express so much vigor. They are the truer crop which the earth more willingly bears.

# Translation

“Parang mas malapit ang loob ko sa mga damo kaysa sa mga pananim na sinasakal nila. Napakasigla nila. Sila ang mas tunay na pananim na sabik na iniluluwal ng lupa.”

\- Henry David #Thoreau (Talaarawan, ika-24 ng Hulyo, 1852, 35 años)

# 07-24-1852 Tingin nila bulakbol ako

# Original

Now, if I do this, the community will commend me as an industrious and hardworking man; but, as I choose to devote myself to labors which yield more real profit, though but little money, they regard me as a loafer.

# Translation

“Ngayon, kung gagawin ko ito, pupurihin ako ng bayan at sasabihin nilang isa akong masipag at masikap na tao; ngunit, dahil pinili kong ialay ang sarili ko sa mga gawaing nagbubunga ng tunay na kayamanan, bagaman napakaliit ang kita, tingin nila bulakbol ako.”

\- Henry David #Thoreau (Talaarawan, ika-24 ng Hulyo, 1852, 35 años)

# 07-25-1852 Napuno ng kaluwalhatian ang umagang ito

# Original

This early twitter or breathing of chip-birds in the dawn sounds like something organic in the earth. This is a morning celebrated by birds. This morning is all the more glorious for a white fog, which, though not universal, is still very extensive over all lowlands, some fifty high or more, though there was none at ten last night. There are white cobwebs on the grass. The battalions of the fog are continually on the move.

# Translation

“Itong maagang pagsiyap o paghinga ng mga ibon sa bukang liwayway ay isang maka-lupang tunog. Ipinagdiriwang ng mga ibon ang umagang ito. Maslalong napuno ng kaluwalhatian ang umaga dahil sa puting hamog, na, bagaman hindi naman bumabalot sa lahat, ay malawak pa ring sumasaklaw sa ibabaw ng mga libis, singkuwenta ang taas o higit pa, bagaman wala ito bandang alas diyes kagabi. May mga puting sapot ng gagamba sa damuhan. Ang mga batalyon ng hamog ay patuloy na nagmamartsa.”

\- Henry David #Thoreau (Talaarawan, ika-25 ng Hulyo, 1852.

# 07-26-1852 Tulad ng mga pakpak na bumababa sa lupa

# Original

By my intimacy with nature I find myself withdrawn from man. My interest in the sun and the moon, in the morning and the evening, compels me to solitude.

My desire for society is infinitely increased; my fitness for any actual society is diminished.

So most poems, even epics, are like the wings come down to earth, while the poet whose adventurous flight they evidence has been snapped up by the ravenous vulture of this world.

# Translation

"Dahil sa pagiging malapit ko sa kalikasan napansin kong malayo ang aking loob sa tao. Ang aking pagkawili sa araw at sa buwan, sa umaga at sa gabi, ay nangangailangang ako’y mapag-isa.

Ang aking paghahangad ng kasama ay nadagdagan ng walang katapusan; ang aking kakayahang makisama ay nabawasan.

…

Kaya karamihan ng mga tula, maski ng mga epiko, ay tulad ng mga pakpak na bumababa sa lupa, habang ang makata, na ang matapang niyang paglipad ay pinatutunayan ng kaniyang mga tula, ay sinakmal ng mapanagpang na buwitre ng mundong ito.”

\- Henry David #Thoreau (Talaarawan, ika-26 ng Hulyo, 1852, 35 años)

# 07-30-1852 Itong tagaktak ng ulan

# Original

Caught in a thunder-shower, when south of Flint’s Pond. Stood under thick trees. I care not how hard it rains, if it does not rain more than fifteen minutes. I can shelter myself effectually in the woods. It is a grand sound, that of the rain on the leaves of the forest a quarter of a mile distant, approaching. But I go wet through, after all, being caught where there were no trees.

# Translation

Naabutan ako ng ulang may kasamang kulog at kidlat. Tumayo ako sa ilalim ng makakapal na puno. Wala akong pakialam kung gaano kalakas ang ulan, kung hindi naman ito magtatagal ng higit sa kinse minutos. Kaya kong magkubli at magpatila sa kakahuyan. Maringal na tunog itong tagaktak ng ulan sa mga dahon ng kagubatan sangkapat na milya ang layo at paparating. Pero nabasa rin ako mula ulo hanggang talampakan dahil inabutan ako kung saan walang mga puno.

\- Henry David #Thoreau (Talaarawan, ika-30 ng Hulyo, 1852, 35 años)

# 07-30-1859 Ang pulso ng ating ilog

# Original

It is, in short, an exceedingly feeble current, almost a complete standstill. My boat is altogether blown up-stream, even by this imperceptible breath. Indeed, you can in such a case feel the pulse of our river only in the shallowest places, where it preserves some slight passage between the weeds. It faints and gives up the ghost in deeper places on the least adverse wind, and you would presume it dead a thousand times, if you did not apply the nicest tests, such as a feather to the nostrils of a drowned man. It is a mere string of lakes which have not made up their minds to be rivers. As near as possible to a standstill.

# Translation

"Ito, sa madaling sabi, ay isang napakahinang agos, halos hindi na gumagalaw. Subalit tinangay pa rin ng hindi maramdamang hiningang ito ang bangka ko pailaya. Sa katunayan, sa ganitong lagay mararamdaman mo ang pulso ng ating ilog sa pinakamababaw na mga dako lamang, kung saan naglaan ito ng ilang makikipot na lagusan sa pagitan ng mga damo. Humihina ito at nalalagutan ng hininga sa mas malalalim na lugar kung nasaan ang hindi gaanong sumasalungat na hangin, at aakalain mong namatay na ito ng sanlibong ulit, kung hindi mo ito lalapatan ng mga pinaka-nakasisiyang pasusuri, tulad ng paglalagay ng balahibo ng ibon sa mga butas ng ilong ng nalunod na tao. Ito ay isang hanay ng mga lawa na hindi makapagpasya kung magiging mga ilog sila. Halos hindi sila kumukibo.”

\- Henry David #Thoreau (Talaarawan, ika-30 ng Hulyo, 1859, 42 anyos)

# Agosto

# 08-01-1856 Hinubad ko ang aking mga sapatos

# Original

The Great Meadows being a little wet,—hardly so much as usual,—I took off my shoes and went barefoot some two miles through the cut-grass. The cut-grass is bad for tender feet, and you must be careful not to let it draw through your hands, for it will cut like a fine saw. I was surprised to see dense beds of rhexia in full bloom there. They make a splendid show, these brilliant rose-colored patches. It is about the richest color to be seen now. Yet few ever see them in this perfection, unless the haymaker who levels them, or the birds that fly over the meadow. These gay standards otherwise unfurled in vain.

# Translation

"Dahil medyo basa ang Dakilang Kaparangan,—parang hindi gaanong kagaya ng dati,—hinubad ko ang aking mga sapatos at naglakad ng walang sapin halos dalawang milya sa ibabaw ng damong matitinik. Masama sa malalambot na mga paa ang mga damong ito, at kailangan mong magingat na hindi sila sumabit sa iyong mga kamay, dahil humihiwa sila tulad ng isang matulis na lagari. Nagulat akong makakita roon ng makakapal na tumpok ng rhexiang namukadkad na ng buong-buo. Napakaganda nilang pagmasdan, itong mga matitingkad na kulay rosas na mga patse. Ito ang pinakamaringal na kulay na makikita ngayon. Subalit kakaunti ang nakakakita sa kanila sa ganitong kasakdalan, liban lang  sa magdadayaming pumapatag sa kanila, o sa mga ibon na lumilipad sa ibabaw ng parang. Kung hindi, ang kasiya-siyang mga bandilang ito ay nagiging walang kabuluhan.”

\- Henry David #Thoreau (Talaarawan, ika-1 ng Augusto, 1856, 39 anyos)

# 08-01-1860 Mga ordinaryong kulay

# Original

When your attention has been drawn to them, nothing is more charming than the common colors of the earth’s surface. See yonder flashing field of corn through the shimmering air.

# Translation

“Kapag nabighani ka sa kanila, wala nang mas kahali-halina kaysa sa mga ordinaryong kulay ng ibabaw ng daigdig. Pagmasdan mo roon ang kumikislap na maisan sa ilalim ng kumikinang na papawirin.”

\- Henry David #Thoreau (Talaarawan, ika-1 ng Agosto, 1860, 43 ańos)

# 08-02-1854 Pinapahulas ng sobra-sobrang pakikisama ang kakayan ng taong mag-isip

# Original

My attic chamber has compelled me to sit below with the family at evening for a month. I feel the necessity of deepening the stream of my life; I must cultivate privacy. It is very dissipating to be with people too much. As C. says, it takes the edge off a man’s thoughts to have been much in society. I cannot spare my moonlight and my mountains for the best of man I am likely to get in exchange.

As I go up the hill, surrounded by its shadow, while the sun is setting, I am soothed by the delicious stillness of the evening, save that on the hills the wind blows. I was surprised by the sound of my own voice. For the first time for a month, at least, I am reminded that thought is possible. The din of trivialness is silenced. I float over or through the deeps of silence. It is the first silence I have heard for a month. My life had been a River Platte, tinkling over its sands but useless for all great navigation, but now it suddenly became a fathomless ocean. It shelved off to unimagined depths.

# Translation

"Dahil sa silid ko sa ilalim ng bubungan, napilitan akong umupo sa baba kasama ng pamilya tuwing gabi sa loob ng isang buwan. Nararamdaman ko ang pangangailangang palalimin ang ilog ng aking buhay; dapat linangin ko ang pag-iisa. Masyadong nakakaubos ng lakas ang labis na pakikisalamuha sa tao. Tulad ng sabi ni Channing, pinapahulas ng sobra-sobrang pakikisama ang kakayahan ng taong mag-isip. Hindi ko maaaring ipagpalit ang aking liwanang ng buwan at ang aking mga bundok para sa pinakamabuting tao na maibibigay sa akin.

Habang umaakyat ako sa burol, pinalilibutan ng anino nito, at ang araw ay lumulubog, pinapakalma ako ng napakalinamnam na katahimikan ng gabi, liban sa hanging umiihip sa mga burol. Nagulat ako sa tunog ng aking sariling boses. Sa pinaka-unang pagkakataon sa loob ng halos isang buwan, napaalalahanan ako na posibleng mag-isip. Ang linggal ng walang kuwentang mga bagay ay pinatahimik. Lumulutang ako sa ibabaw o sa ilalim ng kalalim-laliman ng katahimikan. Ito ang pinakaunang katahimikang narinig ko sa loob ng isang buwan. Ang buhay ko’y naging isang Ilog Platte, kumikiling-kiling sa ibabaw ng mga buhangin nito subalit walang silbi sa dakilang paglalayag, pero ngayon bigla itong naging isang hindi maarok na karagatan. Itinago ito sa hindi madalumat na kalaliman.”

\- Henry David #Thoreau (Talaarawan, ika-2 ng Agosto, 1854, 37 anyos)

# 08-04-1851 Tunog ba ito? O hugis? Amoy kaya? O lasa?

# Original

As my eye rested on the blossom of the meadow-sweet in a hedge, I heard the note of an autumnal cricket, and was penetrated with the sense of autumn. Was it sound? or was it form? or was it scent? or was it flavor? It is now the royal month of August.

# Translation

"Habang nagpapahinga ang mga mata ko sa pamumulaklak ng meadowsweet sa isang bakod, narinig ko ang nota ng isang kuliglig, at nagalab sa loob ko ang diwa ng taglagas. Tunog ba ito? O hugis? Amoy kaya? O lasa? Narito na ang maharlikang buwan ng Agosto.”

\- Henry David #Thoreau (Talaarawan, ika-4 ng Agosto, 1851, 34 anyos)

# 08-05-1851 Kung ano ang nakikita mo

# Original

One sentence of perennial poetry would make me forget, would atone for, volumes of mere science. The astronomer is as blind to the significant phenomena, or the significance of phenomena, as the wood-sawyer who wears glasses to defend his eyes from sawdust. The question is not what you look at, but what you see.

# Translation

“Isang linya ng hindi kumukupas na tula ang makapagpapalimot sakin, at maipagbabayad-sala, sa sandamakmak na libro na pawang tungkol sa siyensiya. Bulag ang astronomo sa makabuluhang karanasan, o sa kabuluhan ng karanasan, tulad ng magtotroso na nagsusuot ng antipara upang ipagtanggol ang mga mata niya mula sa piyaos. Ang tanong ay hindi kung ano ang tinitignan mo, kundi kung ano ang nakikita mo.”

\- Henry David #Thoreau (Talaarawan, ika-5 ng Agosto, 1851, 34 años)

# 08-05-1854 Panahon na pala ng pagdadayami

# Original

I find that we are now in the midst of the meadow-haying season, and almost every meadow or section of a meadow has its band of half a dozen mowers and rakers, either bending to their manly work with regular and graceful motion or resting in the shade, while the boys are turning the grass to the sun. I passed as many as sixty or a hundred men thus at work to-day. They stick up a twig with the leaves on, on the river’s brink, as a guide for the mowers, that they may not exceed the owner’s bounds. I hear their scythes cronching the coarse weeds by the river’s brink as I row near. In one place I see one sturdy mower stretched on the ground amid his oxen in the shade of an oak, trying to sleep; or I see one wending far inland with a jug to some well-known spring.

There is very little air stirring to-day.

# Translation

"Panahon na pala ng pagdadayami, at halos bawat bukid o kapiraso ng lupa ay may kani-kaniyang pangkat ng kalahating dosenang tagagapas at tagakalaykay, na kung hindi nakayuko’t nagbabanat ng buto ng panayan at may tikas ay nagpapahinga sa lilim, habang ibinabaliktad ng mga batang lalaki ang mga damo paharap sa araw. Nadaanan ko ang higit saisenta o sandaang mga lalaki na kumakayod ngayon. Nagtitirik sila ng sangang may mga dahon pa, sa gilid ng ilog, bilang gabay para sa mga tagagapas, upang hindi sila lumagpas sa lupa ng may-ari. Naririnig ko ang kanilang mga karit na lumulukot sa mga magagaspang na damo sa gilid ng ilog ng sumagwan ako malapit sa kanila. Sa dako roon nakakita ako ng isang matipunong tagagapas na nakadipa sa lupa sa tabi ng kaniyang baka sa ilalalim ng punong ensina, habang sinusubukan niyang matulog; doon nama’y may isang naglalakad palayo sa ilog bitbit ang kaniyang galong papunta sa isang kilalang bukal.

Wala halos hanging umiihip ngayong araw.”

\- Henry David #Thoreau (Talaarawan, ika-5 ng Agosto, 1854, 37 anyos)

# 08-06-1856 Tinutugis sila ng mga engkanto

# Original

Artificial, denaturalized persons cannot handle nature without being poisoned. If city-bred girls visit their country cousins,—go a berrying with them,—they are sure to return covered with blueberry bumps at least. They exhaust all the lotions of the country apothecary for a week after. Unnamable poisons infect their air, as if they were pursued by imps. I have know those who forbade their children into the woods at all.

# Translation

“Itong mga artipisyal na taong binunot mula sa kalikasan, hindi sila nakababalik sa kalikasan nang hindi nalalason. Kapag dinadalaw ng mga dalaginding na lumaki sa siyudad ang kanilang mga pinsan sa probinsya,—at sumasama silang mamitas ng mga prutas,—asahan mong babalik ang mga iyan ng may mga bukol-bukol sa katawan. Uubusin nila lahat ng  losyon sa parmasya isang linggo pagkatapos. May hindi mapangalanang lason sa hanging nilalanghap nila, na para bang tinutugis sila ng mga engkanto. May mga kilala ako na talagang pinagbabawalan ang kanilang mga anak na maglakad sa kakahuyan.”

\- Henry David #Thoreau (Talaarawan, ika-6 ng Agosto, 1856, 39 años)

# 08-06-1858 Kami rin ay nag-aani

# Original

We pass haymakers in every meadow, who may think that we are idlers. But Nature takes care that every nook and crevice is explored by some one. While they look after the open meadows, we farm the tract between the river’s brinks and behold the shores from that side. We, too, are harvesting an annual crop with our eyes, and think you Nature is not glad to display her beauty to us?

# Translation

"Sa bawat bukid na nadaraanan namin, may mga magdadayaming maaaring nag-iisip na mga batugan kami. Pero sinisigurado ng Kalikasan na may gumagalugad sa bawat sulok at siwang niya. Habang inaasikaso nila ang kaparangan, sinasaka namin ang lawak sa pagitan ng mga labi ng ilog at pinagmamasdan ang mga pampang mula sa dakong iyon. Kami rin ay nag-aani ng taunang tanim gamit ang aming mga mata, at sa tingin mo ba hindi masaya ang Kalikasan na ibandera ang kaniyang kagandahan sa amin?”

\- Henry David #Thoreau (Talaarawan, ika-6 ng Agosto, 1858, 41 anyos)

# 08-07-1840 Daluyong ng kaligayahan

# Original

A wave of happiness flows over us like sunshine over a field.

# Translation

"Nilalamon tayo ng daluyong ng kaligayahan tulad ng pagsinag ng araw sa ibabaw ng parang."

\- Henry David #Thoreau (Talaarawan, ika-7 ng Agosto, 1840, 23 anyos)

# 08-07-1853 Dahan-dahang nagkakasuwato

# Original

Is it not as language that all natural objects affect the poet? He sees a flower or other object, and it is beautiful or affecting to him because it is a symbol of his thought, and what he indistinctly feels or perceives is matured in some other organization. The objects I behold correspond to my mood.

# Translation

“Hindi ba’t parang wika rin na umaantig sa makata ang mga bagay sa kalikasan? Makakakita siya ng bulaklak o ibang bagay, at maganda ito o nakabibighani sa kaniyang paningin dahil simbolo ito ng kaniyang naisip, at anu mang maramdaman o mahiwatigan niya na hind malinaw ay dahan-dahang nagkakasuwato. Ang mga bagay na pinagmamasdan ko ay umaayon sa kalagayan ng aking kalooban.”

\- Henry David #Thoreau (Talaarawan, ika-7 ng Agosto, 1853, 36 años)

# 08-08-1852 Ang manonood

# Original

I only know myself as a human entity, the scene, so to speak, of thoughts and affections, and am sensible of a certain doubleness by which I can stand as remote from myself as from another. However intense my experience, I am conscious of the presence and criticism of a part of me which, as it were, is not a part of me, but spectator, sharing no experience, but taking note of it, and that is no more I than it is you. When the play—it may be the tragedy of life—is over, the spectator goes his way. It was a kind of fiction, a work of the imagination only, so far as he was concerned.

# Translation

“Kilala ko lang ang sarili ko bilang tao, ang eksena, ika nga, ng mga kaisipan at damdamin, at natatanto ko na nahahati ang pagkatao ko sa dalawa at kaya kong tumayo malayo sa sarili ko tulad ng sa iba. Gaano man katindi ng dinaranas ko, batid ko ang presensya at kritisimo ng isang parte ng sarili ko na parang hindi naman parte ng sarili ko, kundi manonood, hindi nakikibahagi sa karanasan, ngunit itinatala ito, at hindi ako siya at mas lalong hindi ikaw. Kapag ang palabas—ang trahedya ng buhay—ay tapos na, umaalis ang manonood. Sa kaniya, ang lahat ng nangyari ay kathang-isip lang, isang likha ng haraya.”

\- Henry David #Thoreau (Talaarawa, ika-8 ng Agosto, 1852, 35 años)

# 08-09-1854 Nailathala ang 'Walden'

# Original

“Walden” published. Elder-berries. Waxwork yellowing.”

# Translation

"Miyerkules.—Papuntang Boston.

Nailathala ang 'Walden'. Mga elder-berry. Dumidilaw ang waxwork."

\- Henry David #Thoreau (Talaarawan, ika-9 ng Agosto, 1854, 37 años)

# 08-11-1853 Itong mabalasik at mahinahong panahon

# Original

Evening draws on, smoothing the waters and lengthening the shadows, now half an hour or more before sundown. What constitutes the charm of this hour of the day? Is it the condensing of dews in the air just beginning, or the grateful increase of shadows in the landscape?

What shall we name this season?—this very late afternoon, or very early evening, this severe and placid season of the day.

# Translation

"Parating na ang gabi. Pinakikinis nito ang katubigan at pinahahaba ang mga anino, ngayong mahigit kalahating oras bago magtakipsilim. Ano ang bumubuo sa alindog ng oras na ito ng araw? Ang pagsisimula ba ng paglapot ng mga hamog sa hangin, o ang kalugod-lugod na pagdami ng mga anino sa tanawin?

Ano ang ipapangalan natin sa panahong ito?—itong napakahuling oras ng hapon, at napaka-agang oras ng gabi, itong mabalasik at mahinahong panahon sa maghapon.”

\- Henry David #Thoreau (Talaarawan, ika-11 ng Agosto, 1853, 36 anyos)

# 08-12-1854 Ipinahihiwatig niyang bathalain siya

# Original

On Conantum saw a cow looking steadily up into the sky for a minute. It gave to her face an unusual almost human or wood-god, faun-like expression, and reminded me of some frontispieces to Virgil’s Bucolics. She was gazing upward steadily at an angle of about 45°. There were only some downy clouds in that direction. It was so unusual a sight that any one would notice it. It suggested adoration.

# Translation

"Sa Conantum nakakita ako ng isang baka na nakatitig sa langit ng isang minuto. Naging kakaiba ang kaniyang mukha, halos magmukhang tao o diwata sa kakahuyan. Ang galaw ng kaniyang mukha'y parang diyos ng mga Romano na kalahating tao at kalahating kambing, at pinaalala niya sa akin ang mga larawan sa Bucolics ni Virgil. Nakatitig siya paitaas sa anggulong humigit-kumulang kuwarenta'y singkong digri. Meron lang kaunting malalambot na ulap sa direksiyong iyon. Napakapambihira niyang tanawin na lahat ay makapapansin sa kaniya. Ipinahihiwatig niyang bathalain siya."

\- Henry David #Thoreau (Talaarawan, ika-12 ng Agosto, 1854, 37 anyos)

# 08-16-1856 Nawawala ng Tuluyan

# Original

I think I have found many new plants, and am surprised when I can reckon but one. A little distance from my ordinary walk and a little variety in the growth or luxuriance will produce this illusion. By the discovery of one new plant all bounds seem to be infinitely removed.

# Translation

“Tingin ko, nakatuklas na ako ng napakaraming halaman, at nagugulat kapag nakaaalala ako ng maski isa lang. Kaunting distansya mula sa madalas kong nilalakaran, lumulikha ng ganitong ilusyon ang kaunting pagkakaiba-iba ng mga tumutubo at namumunga. Sa pagkakatuklas sa isang bagong halaman, lahat ng hangganan ay tila nawawala ng tuluyan.”

\- Henry David #Thoreau (Talaarawan, ika-16 ng Agosto, 1856, 39 años)

# 08-16-1858 Pagmamay-ari ko sila, kung paanong pagmamay-ari sila ng lahat

# Original

In my boating of late I have several times scared up a couple of summer ducks of this year, bred in our meadows. They allowed me to come quite near, and helped to people the river. I have not seen them for some days. Would you know the end of our intercourse? Goodwin shot them, and Mrs. ——, who never sailed on the river, ate them. Of course, she knows not what she did. What if I should eat her canary? Thus we share each other’s sins as well as burdens. The lady who watches admiringly the matador shares his deed. They belonged to me, as much as to any one, when they were alive, but it was considered of more importance that Mrs. —— should taste the flavor of them dead than that I should enjoy the beauty of them alive.

# Translation

"Sa aking pamamangka nitong mga nakaraang araw, ilang beses kong natakot ang ilang pato na lumalabas lamang tuwing tag-init upang magparami sa ating mga parang. Hinahayaan nila akong lumapit ng kaunti sa kanila, at dahil sa kanila dinadayo ng mga tao ang ilog. Ilang araw ko na silang hindi nakikita. Alam niyo ba ang kinahinatnan ng aming pagtatagpo? Binaril sila ni Goodwin, at si Gng.——, na kailan ma’y hindi namangka sa ilog, ang kumain sa kanila. Siyempre, hindi niya alam kung ano ang ginawa niya. Paano kaya kung kainin ko ang kanaryo niya? Sa gayo’y pagsasaluhan namin ang mga kasalanan at mga pasan ng bawat isa. Ang binibining nanunuod ng may paghanga ang matador ay matador din. Pagmamay-ari ko sila, kung paanong pagmamay-ari sila ng lahat, nung buhay pa sila, pero mas mahalaga raw na matikman ni Gng.—— ang kanilang lasa na patay na sila kaysa maaliw ako sa kanilang kagandahan na buhay pa sila."

\- Henry David #Thoreau (Talaarawan, ika-16 ng Agosto, 1858, 41 anyos)

# 08-17-1851 Baha ng buhay

# Original

I feel as if this coolness would do me good. If it only makes my life more pensive! Why should pensiveness be akin to sadness? There is a certain fertile sadness which I would not avoid, but rather earnestly seek. It is positively joyful to me. It saves my life from being trivial. My life flows with a deeper current, no longer as a shallow and brawling stream, parched and shrunken by the summer heats. My heart leaps into my mouth at the sound of the wind in the woods. I, whose life was but yesterday so desultory and shallow, suddenly recover my spirits, my spirituality, through my hearing. For joy I could embrace the earth; I shall delight to be buried in it… I did not despair of worthier moods, and now I have occasion to be grateful for the flood of life that is flowing over me.

# Translation

Makakabuti sa’kin ang lamig na ito. Kung papanimdimin lamang niya ang buhay ko! Bakit ba itinutulad ang paninimdim sa kalungkutan? May isang uri ng mabungang kalungkutan na hindi ko iniiwasan, kundi taimtim kong hinahanap. Tunay na pinasasaya ako nito. Inililigtas niya ang buhay ko mula sa kawalang halaga. Dumadaloy ang buhay ko sa mas malalim na agos, hindi na isang mababaw at maingay na batis, tigang at nangulubot dahil sa init sa tag-araw. Tumatalon ang puso ko sa tunog ng hangin sa kagubatan. Ako, na ang buhay kahapon ay magulo at mababaw, biglang nanumbalik ang aking sigla, ang aking kabanalan, dahil sa pandinig ko. Dahil sa saya, mayayakap ko ang daigdig; maligaya akong maibabaon sa kaniya… Hindi ako naghanap ng mas karapat-dapat na pakiramdam. May dahilan upang maging mapagpasalamat ako sa baha ng buhay na dumadaloy sa akin.

\- Henry David #Thoreau (Talaarawan, ika-17 ng Agosto, 34 años)

# 08-18-1853 Pababa ng burol ang mga araw na natitira

# Original

What means this sense of lateness that so comes over one now,—as if the rest of the year were down-hill, and if we had not performed anything before, we should not now? The season of flowers or of promise may be said to be over, and now is the season of fruits; but where is our fruit? The night of the year is approaching. What have we done with our talent? All nature prompts and reproves us. How early in the year it begins to be late! It matters not by how little we have fallen behind; it seems irretrievably late. The year is full of warnings of its shortness, as is life.

# Translation

"Ano ang ibig sabihin nitong pakiramdam na huli na ang lahat,—na animo pababa ng burol ang mga araw na natitira sa taon, at kung wala tayong kahit na anong nagawa bago ang araw na ito, bakit pa tayo kikilos pagkatapos nito? Ika nga nila, ang mga araw ng mga bulalak at ng ating mga pangako ay tapos na, at ngayon ay panahon na ng pamumunga; pero nasaan ang bunga? Ang gabi ng taon ay parating na. Anong ginawa natin sa ating talento? Hinihikayat at sinasaway tayo ng lahat ng nasa kalikasan. Ang aga-aga sa taong nagsisimulang maging huli ang lahat! Hindi mahalaga kung nahuli lang tayo ng kaunti; parang hindi na mapananauli ang mga nasayang na araw. Punong-puno ang taon nga mga babala tungkol sa pagiging maikli nito, tulad ng buhay.”

\- Henry David #Thoreau (Tala-arawan, ika-18 ng Agosto, 1853, 36 anyos)

# 08-19-1851 Isang meteorolohikal na talaarawan ng isip

# Original

The poet must be continually watching the moods of his mind, as the astronomer watches the aspects of the heavens. What might we not expect from a long life faithfully spent in this wise? The humblest observer would see some stars shoot. A faithful description as by a disinterested person of the thoughts which visited a certain mind in threescore years and ten, as when one reports the number and character of the vehicles which pass a particular point. As travellers go round the world and report natural objects and phenomena, so faithfully let another stay at home and report the phenomena of his own life,—catalogue stars, those thoughts whose orbits are as rarely calculated as comets. It matters not whether they visit my mind or yours,—only that it come from heaven. A meteorological journal of the mind. You shall observe what occurs in your latitude, I in mine.

# Translation

“Kailangang patuloy na panoorin ng makata ang kaniyang mga saloobin tulad ng panunuod ng astronomo sa mga aspeto ng kalangitan. Ano’ng hindi natin inaasahan mula sa isang mahabang buhay na matapat na ginugol sa ganitong paraan? Ang pinaka mapagpakumbabang tagamasid ay makakakita ng mga bulalakaw. … Kung paanong nililibot ng mga manlalakbay ang mundo at iniuulat ang mga bagay at pangyayari sa kalikasan, hayaan mong manatili sa bahay ang isa ng may katapatan at iulat ang mga pangyayari sa kaniyang sariling buhay,—gumawa siya ng sistematikong listahan ng mga bituin, mga saloobin na ang mga orbita’y bihirang kinakalkula tulad ng mga kometa. Hindi mahalaga kung dinadalaw nila ang isip mo o ang isip ko,—basta nanggagaling sila sa kalangitan. Isang meteorolohikal na tala-arawan ng isip. Pagmasdan mo ang nangyayari sa iyong latitud, at pagmamasdan ko ang nangyayari sa akin.”

\- Henry David #Thoreau (Talaarawan, ika-19 ng Agosto, 1851, 34 anyos)

# 08-20-1851 Wala tayong wika upang ilarawan ang ating pagkatao

# Original

The *Rhexia Virginica* is a showy flower at present.

How copious and precise the botanical language to describe the leaves, as well as the other parts of a plant! Botany is worth studying if only for the precision of its terms,—to learn the value of words and of system. It is wonderful how much pains has been taken to describe a flower’s leaf, compared for instance with the care that is taken in describing a psychological fact. Suppose as much ingenuity (perhaps it would be needless) in making a language to express the sentiments! We are armed with language adequate to describe each leaf in the field, or at least to distinguish it from each other, but not to describe a human character.

# Translation

“Nagpapapansin ngayon itong bulaklak na *Rhexia Virginica.*

“Napakayaman at tumpak ng wikang botanikal na naglalarawan sa mga dahon, at iba pang bahagi ng isang halaman! Ang botanika ay sulit nang pag-aralan kahit dahil lang sa pagiging tumpak ng mga termino nito,—upang matutunan ang halaga ng mga salita at sistema. Kamangha-mangha ang pagsisikap na inialay upang mailarawan ang dahon ng isang bulaklak, kumpara halimbawa sa ingat na ibinigay sa paglalarawan ng isang sikolohikal na katotohanan. Ipagpalagay na ganitong talino rin (baka hindi na kailangan) ang gagamitin sa paglikha ng wika upang ipahayag ang mga damdamin! Mayroon tayong wikang sapat upang ilarawan ang bawat dahon sa bukid, o kahit paano ay maibukod ang mga ito sa isa’t-isa, ngunit wala tayong wika upang ilarawang ang ating pagkatao."

\- Henry David #Thoreau (Talaarawan, ika-20 ng Agosto, 1851, 34 años)

# 08-21-1852 Naririnig kong humihikab ang taon

# Original

The bees, wasps, etc., are on the goldenrods, impatient to be interrupted, improving their time before the sun of the year sets. A man killed by lightning would have a good answer ready in the next world to the question “How came you here?” which he need not hesitate to give.

The sound of the crickets gradually prevails more and more. I hear the year falling asleep.

# Translation

"Ang mga bubuyog, putakti, atbp., ay nasa mga goldenrod, nabubugnot kapag nagagambala, sinasamantala ang lahat ng natitirang oras bago lumubog ang araw ng taon. Ang taong namatay sa kidlat ay may nakahandang magandang sagot sa kabilang buhay kapag tinanong siya ng, “Paano ka nakarating dito?” Hindi siya mag-aatubiling sumagot kaagad.

Ang tunog ng mga kuliglig ay unti-unting mas nangingibabaw. Naririnig kong humihikab ang taon. Dahan-dahang nahuhulog sa malalim na pagkatulog.”

\- Henry David #Thoreau (Talaarawan, ika-21 ng Agosto, 1852, 35 años)

# 08-23-1856 Ang “kalikasan” ay isa lamang pangalan para sa kalusugan

# Original

Live in each season as it passes; breathe the air, drink the drink, taste the fruit, and resign yourself to the influences of each. In August live on berries, not dried meats and pemmican, as if you were on shipboard making your way through a waste ocean, or in a northern desert. Be blown on by all the winds. Open all your pores and bathe in all the tides of Nature, in all her streams and oceans, at all seasons. Why, “nature” is but another name for health, and the seasons are but different states of health.

# Translation

“Mamuhay ka sa bawat panahong dumaraan; langhapin mo ang hangin, inumin mo ang inumin, tikman mo ang bunga, at magpadaig ka sa kapangyarihan ng bawat isa. Sa Agosto, pakainin mo ang iyong katawan ng mga mansanitas, hindi ng pinatuyong karne o pemmican, na animo nasa barko ka at naglalayag sa gitna ng isang dagat na walang anumang islang maaninag, o sa isang disyerto sa hilaga. Magpatangay ka sa lahat ng hangin. Buksan mo lahat ng maliliit na butas sa iyong balat at maligo ka sa lahat ng daluyong ng Kalikasan, sa lahat ng kaniyang ilog at karagatan, sa lahat ng panahon. Ang “kalikasan” ay isa lamang pangalan para sa kalusugan, at ang mga panahon ay mga iba't-ibang kalagayan lamang ng kalusugan.”

\- Henry David #Thoreau (Talaarawan, ika-23 ng Agosto, 1853, 36 anyos)

# 08-26-1853 Mapuputing butong pakwan

# Original

Saw the comet in the west to-night. It made me think of those imperfect white seeds in a watermelon,—an immature, ineffectual meteor.

# Translation

"Nakita ko ang kometa sa kanluran ngayong gabi. Naalala ko tuloy ang mga may depektong mapuputing butong pakwan,--mga muslak at hindi pa mapakinabangang bulalakaw."

\- Henry David #Thoreau (Talaarawan, ika-26 ng Agosto, 1853, 36 anyos)

# 08-27-1853 Abot-kamay na ang Setyembre

# Original

September is at hand; the first month (after the summer heat) with a burr to it, month of early frosts; but December will be tenfold rougher. January relents for a season at the time of its thaw, and hence that liquid r in its name.

# Translation

“Abot-kamay na ang Setyembre; ang unang buwan (pagkatapos ng tag-init) na may brrr, buwan ng maagang mga hamog; pero sampung beses na mas magiging maginaw sa Disyembre. Nagsisimulang magtapos ang tag-lamig sa Enero, kung kelan natutunaw ang anumang nagyelo, kaya mala-lunaw ang r sa pangalan niya.”

\- Henry David #Thoreau (Tala-arawan, ika-27 ng Agosto, 1853, 36 anyos)

# 08-28-1851 Ibigay mo na sa’kin ang payak na buhay

# Original

Evening.—A new moon visible in the east.

I omit the unusual—the hurricanes and earthquakes—and describe the common. This has the greatest charm and is the true theme of poetry. You may have the extraordinary for your province, if you will let me have the ordinary. Give me the obscure life, the cottage of the poor and humble, the workdays of the world, the barren fields, the smallest share of all things but poetic perception. Give me but the eyes to see the things which you possess.

# Translation

"Gabi.—Kita ang buwan sa silangan.

Hindi ko isinasama ang mga hindi pangkaraniwan—mga bagyo at lindol—at inilalarawan ko lamang kung ano ang karaniwan. Ito ang pinakamapanghalina sa lahat ng bagay at ang tunay na paksa ng panulaan. Sakupin mo na ang kagila-gilalalas, basta iwan mo sakin ang pangkaraniwan. Ibigay mo na sa’kin ang payak na buhay, ang kubo ng pulubi at ng mapagpakumbaba, ang araw-araw na paghahanapbuhay ng mundo, ang tigang na kaparangan, ang pinakamaliit na bahagi ng lahat ng bagay basta’t kasama ang damdamin ng pagiging makata. Bigyan mo’ko ng mga matang makakakita ng lahat ng pagmamay-ari mo.”

\- Henry David #Thoreau (Talaarawan, ika-28 ng Agosto, 1851, 34 anyos)

# 08-29-1854 Narinig ko ang tunog ng bumabayong panggiik

# Original

Early for several mornings I have heard the sound of a flail. It leads me to ask if I have spent as industrious a spring and summer as the farmer, and gathered as rich a crop of experience. If so, the sound of my flail will be heard by those who have ears to hear, separating the kernel from the chaff all the fall and winter, and a sound no less cheering it will be. If the drought has destroyed the corn, let not all harvests fail. Have you commenced to thresh your grain? The lecturer must commence his threshing as early as August, that his fine flour may be ready for his winter customers.

# Translation

“Maaga nitong mga nakaraang umaga, narinig ko ang tunog ng bumabayong panggiik. Dahil dito, napatanong ako sa sarili ko kung ginugol ko ba ang tagsibol at tag-araw kasing-sipag ng magsasaka, at kung nakapag-ipon rin ba ako ng kasing yamang ani ng karanasan. Kung oo, maririnig ng mga may tenga ang tunog ng aking panggiik, na naghihiwalay ng ubod sa ipa buong taglagas at taglamig, at magiging nakaaaliw ring tunog iyon. Kung ang kawalan ng ulan ay sumira sa mais, wag hayaang mabigo ang lahat ng ani. Nahimay mo na ba ang iyong butil? Kailangang tapusing ng tagapanayam ang paghimay ng maaga, manga bandang Agosto, nang ang pino niyang harina ay handa na para sa kaniyang mga suki pagdating ng taglamig.”

\- Henry David #Thoreau (Talaarawan, ika-29 ng Agosto, 1854, 37 anyos)

# 08-30-1856 Ang pagkiling sa pakikibaka ay kahinaan

# Original

The attitude of resistance is one of weakness, inasmuch as it only faces an enemy; it has its back to all that is truly attractive.

# Translation

“Ang pagkiling sa pakikibaka ay kahinaan, sapagka’t pagharap ito sa iisang kaaway; habang pagtalikod naman sa lahat ng bagay na tunay na kaakit-akit.”

\- Henry David #Thoreau (Talaarawan, ika-30 ng Agosto, 1856, 39 anyos)

# 08-31-1856 Mas mabuti pang isama ko siya sa higaan ko

# Original

Sunday. P.M.—To Hubbard Bath Swamp by boat.

There sits one by the shore who wishes to go with me, but I cannot think of it. I must be fancy-free. I would rather attend to him earnestly for half an hour, on shore or elsewhere, and then dismiss him. He thinks I could merely take him into my boat and then not mind him. He does not realize that I should by the same act take him into my mind, where there is no room for him, and my bark would surely founder in such a voyage as I was contemplating. I know very well that I should never reach that expansion of the river I have in my mind, with him aboard with his broad terrene qualities. He would sink my bark (not to another sea) and never know it. I could better carry a heaped load of meadow mud and sit on the thole-pins. There would be more room for me, and I should reach that expansion of the river nevertheless.

I could better afford to take him into bed with me, for then I might, perhaps, abandon him in my dreams. Ah! you are a heavy fellow, but I am well disposed. If you could go without going, then you might go. It is because I trust that I shall ere long depart from your thoughts, and so you from mine, that I am encouraged to set sail at all. I make haste to put several meanders and some hills between us.

What is getting into a man’s carriage when it is full, compared with putting your foot in his mouth and popping right into his mind without considering whether it is occupied or not?

# Translation

"Linggo. N.H.—Namamangka papuntang latian ng Hubbard Bath.

May nakaupo sa pampang na gustong sumama sa'kin, pero ayoko siyang isipin. Ayokong may inaalala. Mas gugustuhin ko pang maglaan ng kalahating oras, sa dalampasigan o sa ibang lugar, para samahan siya tapos kalimutan siya. Akala ata niya pwede ko nalang siyang dalhin sa bangka ko at hindi siya pansinin. Hindi niya natatanto na kung gagawin ko 'yon dadalhin ko rin siya sa isipan ko, kung saan wala nang lugar para sa kaniya. Siguradong lulubog ang paraw ko sa binabalak kong paglalayag. Alam na alam kong hindi ko kailan man mararating ang kalawakan ng ilog sa isipan ko kung kasama siya sa bangka ko bitbit ang kaniyang magaspang at makalupang mga katangian. Palulubugin niya ang paraw ko (hindi sa ibang dagat) nang hindi niya namamalayan. Mas maganda pang magsama ako ng isang bunton ng putik galing sa parang at umupo sa mga kalawit ng sagwan. Mas marami pang espasyo para sa’kin kung gayon at mararating ko pa rin ang kalawakan ng ilog.

Mas mabuti pang isama ko siya sa higaan ko, dahil baka pwede ko pa siyang iwanan sa mga panaginip ko. Ah! Napakabigat mong kasama, pero marunong akong makipagkapwa-tao. Kung makakasama ka sa akin ng hindi ka sumasama, baka pwede pa kitang isama. Kaya lang ako ginaganahang maglayag ay dahil nagtitiwala akong malapit na akong lumayo sa iyong mga saloobin, at ikaw sa aking mga saloobin. Gustong-gusto ko nang maglagay ng ilang liku-liko at mga burol sa pagitan nating dalawa.

Ano ang pagpasok sa punong sasakyan ng isang tao kumpara sa pagsusuksok ng iyong paa sa bunganga niya kung saan ka dadaan upang biglang sumulpot sa isipan niya ng hindi mang lang isaalang-alang kung puno na ito o hindi pa?”

\- Henry David #Thoreau (Talaarawan, ika-31 ng Agosto, 1856, 39 anyos)

# Septiyembre

# 09-02-1851 Hayaan mong itala ko sila

# Original

Whatever things I perceive with my entire man, those let me record, and it will be poetry.

# Translation

"Anumang makita ng aking kaluluwa, hayaan mong itala ko sila, nang magi silang mga tula." - Henry David #Thoreau (Talaarawan, ika-2 ng Setyembre, 1851, 34 anyos)

# 09-04-1851 Galugarin mo ang sansinukob gamit ang libu-libong pananaw

# Original

It is wise to write on many subjects, to try many themes, that so you may find the right and inspiring one. Be greedy of occasions to express your thought. Improve the opportunity to draw analogies. There are innumerable avenues to a perception of the truth. Improve the suggestion of each object however humble, however slight and transient the provocation. What else is there to be improved? Who knows what opportunities he may neglect? It is not in vain that the mind turns aside this way or that: follow its leading; apply it whither it inclines to go. Probe the universe in a myriad points. Be avaricious of these impulses. You must try a thousand themes before you find the right one, as nature makes a thousand acorns to get one oak. He is a wise man and experienced who has taken many views; to whom stones and plants and animals and a myriad objects have each suggested something, contributed something.

# Translation

“Matalino ang nagsusulat tungkol sa maraming paksa, ang sumusubok ng maraming tema, nang sa gayon ay mahanap niya ang pinaka-akma at pupukaw sa kaniya. Magi kang gahaman sa mga pagkakataong maipapahayag mo ang iyong saloobin. Pahusayin mo ang kakayahan mong lumikha ng mga analohiya. Hindi mabilang ang mga daan patungo sa pang-unawa sa katotohanan. Pagbutihin mo pa ang paglago ng bawat ideya mo gaano man kasimple, gaano man kaliit at kabilis. Ano pa ang pwede mong pahusayin? Baka maraming pagkakataong masasayang? Walang nasasayang kung pabago-bago ang takbo ng isip mo: sundan mo lang siya; gamitin mo siya kung saan ka man niya dalhin. Galugarin mo ang sansinukob gamit ang libu-libong pananaw. Maging matakaw ka sa mga kutob mo. Sumubok ka ng libu-libong mga tema bago pumili ng iisa tulad ng pagsasabog ng kalikasan ng libu-libong binhi para lang tumubo ang iisang puno. Marunong at may karanasan ang taong nakapagtipon ng maraming pananaw; siyang nakinig sa mga bato at halaman at hayop at libu-libong bagay na may nai-ambag sa kaniyang pang-unawa.”

\- Henry David #Thoreau (Talaarawan, ika-4 ng Setyembre, 1851, 34 anyos)

# 09-07-1851 Para akong isang bubuyog

# Original

We are receiving our portion of the infinite. The art of life! I do not remember any page which will tell me how to spend this afternoon. I do not so much wish to know how to economize time as how to spend it.

The scenery, when it is truly seen, reacts on the life of the seer. How to live. How to get the most life. How to extract its honey from the flower of the world. That is my every-day business. I am as busy as a bee about it. I ramble over all fields on that errand, and am never so happy as when I feel myself heavy with honey and wax. I am like a bee searching the livelong day for the sweets of nature. Do I not impregnate and intermix the flowers, produce rare and finer varieties by transferring my eyes from one to another?

# Translation

“Tinatanggap natin ang kapiraso ng walang hanggan. Ang sining ng buhay! Hindi ko maalala ang anumang pahina na magsasabi sa’kin kung paano ko gagamitin ang hapong ito. Mas interesado akong malaman kung paano ko gugugulin ang aking panahon kaysa kung paano ito titipirin.

Ang tanawin, kapag tunay na nakikita, ay tumatauli sa buhay ng tumatanaw. Paano mabuhay. Paano masusulit ang buhay. Paano sisipsipin ang pulot mula sa bawat bulaklak ng mundo. Ito ang araw-araw kong kalakal. Kasing abala ko ang bubuyog. Nililibot ko ang lahat ng kaparangan upang tuparin ang tungkuling ito, at wala nang hihigit pa sa galak na maramdamang punog-puno ako ng pulot at pagkit. Para akong isang bubuyog na maghapong naghahanap ng mga dulse sa kalikasan. Hindi ko ba pinararami at pinaghahalo ang mga bulaklak, lumilikha ng kakaiba at mas magagandang uri sa pamamagitan ng paglilipat ng mga mata ko mula sa isa patungo sa isa?”

\- Henry David #Thoreau (ika-7 ng Setyembre, 1851, 34 anyos)

# 09-09-1854 Pangkalahatang pagong ng mundo

# Original

The earth has some virtue in it; when seeds are put into it, they germinate; when turtles’ eggs, they hatch in due time. Though the mother turtle remained and brooded them, it would still nevertheless be the universal world turtle which, through her, cared for them as now. Thus the earth is the mother of all creatures.

# Translation

"Dalisay ang lupa; kapag ibinabaon ang mga binhi sa kaniya, sumisibol sila; kapay itlog ng pagong, napipisa sila pagdating ng tamang panahon. Kahit na ang inang pagong ay nananatili at naglilimlim sa mga itlog, ang lupa pa rin ang pangkalahatang pagong ng mundo na umaaruga sa kanila. Samakatwid, ang lupa ang ina ng lahat ng nilikha.”

\- Henry David #Thoreau (Talaarawan, ika-9 ng Setyembre, 1854, 37 anyos)

# 09-13-1859 Ang paglipad ng unang gansa

# Original

There are various degrees of living out-of-doors. You must be outdoors long, early and late, and travel far and earnestly, in order to perceive the phenomena of the day. Even then much will escape you. Few live so far outdoors as to hear the first geese go over.

# Translation

“May iba’t-ibang antas ng pamumuhay sa labas. Kailangan mong manatili sa labas ng matagal, madaling araw at gabi, at maglakbay ng malayo at taimtim, upang maaninag mo ang hiwaga ng araw. At kahit ganun, marami ka pa ring hindi mapapansin. Hanggang ngayon, kakaunti lang ang tumitira sa labas ng matagal upang marinig ang paglipad ng unang gansa.”

\- Henry David #Thoreau (Talaarawan, ika-13 ng Setyembre, 1859, 42 anyos)

# 09-14-1855 Kaha de yero

# Original

It costs so much to publish, would it not be better for the author to put his manuscripts in a safe?

# Translation

"Napakamahal maglathala, mas mabuti atang itago nalang ng may-akda ang mga manuskrito niya sa kaha de yero." - Henry David #Thoreau (Tala-arawan, ika-14 ng Setyembre, 1855, 37 anyos)

Historical Note: Mas malaki ang ginastos ni Thoreau sa paglalathala ng una niyang libro, ang "Isang Linggo sa Mga Ilog ng Concord at Merrimack", kaysa kinita niya mula rito.

# 09-16-1859 Huwag mo lang hihingiin ang mga hapon ko

# Original

I am invited to take some party of ladies or gentlemen on an excursion,—to walk or sail, or the like,—but by all kinds of evasions I omit it, and am thought to be rude and unaccommodating therefore. They do not consider that the wood-path and the boat are my studio, where I maintain a sacred solitude and cannot admit promiscuous company. I will see them occasionally in an evening or at the table, however. They do not think of taking a child away from its school to go a-huckleberrying with them. Why should not I, then, have my school and school hours to be respected? Ask me for a certain number of dollars if you will, but do not ask me for my afternoons.

# Translation

“Inimbitahan akong samahang mamasyal ang isang grupo ng mga binibini at ginoo,—maglakad o maglayag, o anumang tulad nito,—pero nagdahilan ako ng pagkadami-dami para hindi ako makasama. Dahil dito, hinusgahan nila akong magaspang at hindi marunong makisama. Hindi nila isinaalang-alang na ang daan sa kakahuyan at ang bangka ay ang aking estudyo, kung saan iniingatan ko ang sagradong pag-iisa at hindi ko maaaring papasukin ang sinumang marawal na kasama. Pwede ko silang saluhan paminsan-minsan sa gabi o sa mesa. Hindi nila hahatakin ang isang bata palabas ng kaniyang paaralan upang isamang mamulot ng mga huckleberry. Kung gayon, bakit ayaw nilang igalang ang paaralan ko at ang oras ng pag-aaral ko? Hingian mo na’ko ng pera kung gusto mo, huwag mo lang hihingiin ang mga hapon ko.”

\- Henry David #Thoreau (Talaarawan, ika-16 ng Setyembre, 1859, 42 anyos)

# 09-19-1854 Namukadkad ako sa pag-iisa't karalitaan

# Original

Thinking this afternoon of the prospect of my writing lectures and going abroad to read them the next winter, I realized how incomparably great the advantages of obscurity and poverty which I have enjoyed so long (and may still perhaps enjoy). I thought with what more than princely, with what poetical, leisure I had spent my years hitherto, without care or engagement, fancy-free. I have given myself up to nature; I have lived so many springs and summers and autumns and winters as if I had nothing else to do but live them, and imbibe whatever nutriment they had for me; I have spent a couple of years, for instance, with the flowers chiefly, having none other so binding engagement as to observe when they opened; I could have afforded to spend a whole fall observing the changing tints of the foliage. Ah, how I have thriven on solitude and poverty! I cannot overstate this advantage. I do not see how I could have enjoyed it, if the public had been expecting as much of me as there is danger now that they will. If I go abroad lecturing, how shall I ever recover the lost winter?

# Translation

“Iniisip ko ngayong hapon ang posibilidad na makapagsulat ako ng mga lektura at maglakbay upang basahin sila sa taglamig. Napagtanto kong walang kapantay ang bentaha ng pagiging mahirap at hindi kilala na kaytagal kong tinamasa (at siguro tinatamasa pa rin). Naisip ko kung paano ko ginugol ang aking mga taon sa mala-prinsipe't matulaing paglilibang, walang paki-alam, walang pinangakuan, walang kagarbohan. Ini-alay ko ang aking sarili sa kalikasan; namuhay ako sa napakaraming tagsibol at taginit at taglagas at taglamig na wala akong ibang ginawa kundi ang mamuhay sa kanila, at inumin ang anumang sustansiyang meron sila para sa’kin. Ginugol ko ang dalawang taon, halimbawa, na halos kasama lang ang mga bulaklak. Walang anumang tungkuling gumagapos sa akin kaya napanood ko silang bumuka. May sapat akong panahon upang gugulin ang buong tagsibol sa pagmamasid sa nagbabagong kulay ng mga dahon. Ah, namukadkad ako sa pag-iisa't karalitaan! Hindi ko makita kung papaano ako magiging masiya kung inaasahan ako ng publiko noong mga panahong ‘yon kung paano nila ako aasahan ngayon. Kung maglalakbay ako upang magbigay ng mga lektura, paano ko mababawi ang mawawalang taglamig?”

\- Henry David #Thoreau (Talaarawan, ika-19 ng Setyembre, 1854, 37 anyos)

# 09-20-1851 Sa hangganan ng mga probinsya ng Hiraya

# Original

As I go through the fields, endeavoring to recover my tone and sanity and to perceive things truly and simply again, after having been perambulating the bounds of the town all the week, and dealing with the most commonplace and worldly-minded men, and emphatically trivial things, I feel as if I had committed suicide in a sense…

The poet must keep himself unstained and aloof. Let him perambulate the bounds of Imagination’s provinces, the realms of faery, and not the insignificant boundaries of towns. The excursions of the imagination are so boundless, the limits of towns are so petty.

# Translation

“Habang naglalakad ako sa mga bukid, sinisikap kong panumbalikin ang diwa at katinuan ko para makita muli ang tunay na itsura ng mga bagay-bagay. Pagkatapos kong maglibot-libot sa mga hangganan ng bayan buong linggo, nakikipag-areglo sa mga pinakamakalupa at pinakamakasanlibutang mga tao tungkol sa pinakawalang kuwentang mga bagay, pakiramdam ko ay nagpatiwakal ako…

“Kailangang panatilihin ng makata'ng wala siyang mantsya at hiwalay siya sa mundong ito. Maglakad-lakad siya sa hangganan ng mga probinsya ng Hiraya, sa kaharian ng mga diwata, at hindi sa hamak na dulo ng mga bayan. Ang pamamasyal ng hiraya ay walang hangganan, ang saklaw ng mga bayan ay walang halaga.”

\- Henry David #Thoreau (Talaarawan, ika-20 ng Setyembre, 1851, 34 anyos)

# 09-22-1851 Ito ang sining ng pagsusulat

# Original

Sentences which suggest far more than they say, which have an atmosphere about them, which do not merely report an old, but make a new, impression; sentences which suggest as many things and are as durable as a Roman aqueduct; to frame these, that is the art of writing. Sentence which are expensive, towards which so many volumes, so much life, went; which lie like boulders on the page, up and down or across; which contain the seed of other sentences, not mere repetition, but creation.

# Translation

“Ang mga pangungusap na nagmumungkahi ng higit sa kanilang sinsabi, na may natatanging pakiramdam, na hindi lamang nag-uulat ng isang luma, kundi lumilikha ng panibagong, pananaw; mga pangungusap na nagpapahiwatig ng napakaraming mga bagay at kasintibay ng patubigan ng mga Romano; ang ibalangkas sila, ito ang sining ng pagsusulat. Mamahalin silang mga pangungusap, na pinag-ukolan ng napakaraming mga tomo at pinagbuhusan ng napakaraming panahon; na nakahilatang parang gahiganteng mga bato sa pahina, pataas at pababa o pahalang; na naglalaman ng binhi para sa ibang pangungusap, hindi lamang pag-uulit, kundi paglikha."

\- Henry David #Thoreau (Talaarawan, ika-22 ng Agosto, 1851, 34 años)

# 09-24-1859 Tumitigil ang oras habang sila'y nililikha

# Original

I have many affairs to attend to, and feel hurried these days. Great works of art have endless leisure for a background, as the universe has space. Time stands still while they are created. The artist cannot be in hurry.

# Translation

“Andami kong ginagawa, parating nagmamadali nitong mga nakaraang araw. Ang mga dakilang likhang sining ay lumilitaw mula sa walang-hanggang kalayaan tulad ng sansinukob na lumitaw mula sa walang-hanggang kalawakan. Tumitigil ang oras habang sila'y nililikha. Hindi pwedeng madalain ang alagad ng sining.”

\- Henry David #Thoreau (Talaarawan, ika-24 ng Setyembre, 1859, 42 anyos)

# 09-26-1852 Pinatuloy ko lang siya sa isipan ko

# Original

Dreamed of purity last night. The thoughts seemed not to originate with me, but I was invested, my thought was tinged, by another’s thought. It was not I that originated, but I that entertained the thought.

# Translation

"Napanaginipan ko ang kadalisayan kagabi. Parang hindi nanggaling sa'kin ang mga nakita ko, pero taimtim akong nanuod habang kinulayan ng diwa ng iba ang diwa ko. Hindi nanggaling sa'kin ang panaginip; pinatuloy ko lang siya sa isipan ko."

\- Henry David #Thoreau (Talaarawan, ika-26 ng Setyembre, 1852, 35 anyos)

# 09-30-1851 Ang tunay na kulay

# Original

The different characters of the trees appear more clearly at this season, when their leaves, so to speak, are ripe, than at any other. It is with leaves as with fruits and woods, and animals and men; when they are mature their different characters appear.

# Translation

“Kumpara sa ibang panahon, litaw na litaw ang tunay na kulay ng mga puno sa panahong ito, kung kelan ang kanilang mga dahon, ika nga, ay hinog na. Tulad ng mga dahon, litaw na litaw na rin ang tunay na kulay ng mga prutas at kakahuyan, pati na rin ng mga hayop at ng mga tao; kapag tumatanda sila, lumalabas ang tunay at kakaiba nilang mga kulay.”

\- Henry David #Thoreau (Talaarawan, ika-30 ng Setyembre, 1851, 34 anyos)

# Oktubre

# 10-04-1851 Makata rin ang magsasaka

# Original

Minott is, perhaps, the most poetical farmer—who most realizes to me the poetry of the farmer’s life—that I know. He does nothing with haste and drudgery, but as if he loved it. He makes the most of his labor, and takes infinite satisfaction in every part of it. He is not looking forward to the sale of his crops or any pecuniary profit, but he is paid by the constant satisfaction which his labor yields him. He has not too much land to trouble him,—too much work to do,—no hired man nor boy,—but simply to amuse himself and live. He cares not so much to raise a large crop as to do his work well.

# Translation

“Si Minott na siguro ang pinaka-matulaing magsasaka na kilala ko. Dahil sa kaniya, naunawaan kong makata rin ang magsasaka. Anumang ginagawa niya, hindi siya nayayamot o nagmamadali. Mahal niya ang kaniyang trabaho. Walang hanggan ang kaniyang kaluguran sa kaniyang gawain. Sinusulit niya ang bawat sandaling kumakayod siya. Hindi siya atat na maibenta ang kaniyang ani. Wala siyang paki kung kikita siya ng malaki. Ang kabayaran ng kaniyang pagsusumikap ay nasa kasiyahang dulot ng kaniyang hanapbuhay. Wala siyang maraming lupang sasakain kaya hindi tambak ang kaniyang gawain. Wala rin siyang inuupahang trabahador. Nagsasaka lamang siya para maaliw at patuloy na mabuhay. Mas mahalaga sa kaniyang mapagbuti ang kaniyang paglikha kaysa umani ng pagkarami-rami.”

\- Henry David #Thoreau (Tala-arawan, ika-4 ng Oktubre, 1851, 34 anyos)

# 10-07-1857 Paghahari ng mga kuliglig

# Original

It is the reign of crickets now. You see them gliding busily about over all sunny surfaces. They sometimes get into my shoes; but oftener I have to empty out the seeds of various shrubs and weeds which I have been compelled to transport.

# Translation

"Panahon na ng paghahari ng mga kuliglig. Makikita mo silang abalang nagsisirko sa ibabaw ng anumang nasisinagan ng araw. Minsan nakakapasok sila sa mga sapatos ko; pero madalas ang mga buto ng iba’t-ibang palum-pong at damo, na angkukulit sa pagsakay sa’kin, ang inaalis ko.”

\- Henry David #Thoreau (Talaarawan, ika-7 ng Oktubre, 1857, 40 anyos)

# 10-09-1857 Ang tunay na sining

# Original

It has come to this,—that the lover of art is one, and the lover of nature another, though true art is but the expression of our love of nature. It is monstrous when one cares but little about trees but much about Corinthian columns, and yet this is exceedingly common.

# Translation

“Dumating nga tayo sa ganito,—na ang umiibig sa sining ay isa, at ang umiibig sa kalikasan ay iba, kahit na ang tunay na sining ay ang pagpapahayag ng ating pag-ibig sa kalikasan. Nakatatakot kapag walang paki ang isa sa mga puno habang wiling-wili siya sa mga haliging Corinthian, subalit napakapalasak ng ganitong pag-uugali.”

\- Henry David #Thoreau (Tala-arawan, ika-9 ng Oktubre, 1857, 40 anyos)

# 10-10-1851 Linggo ng mga ahas

# Original

Going through Britton’s clearing, I find a black snake out enjoying the sun. I perceive his lustrous greenish blackness. He holds up his head and threatens; then dashes off into the woods, making a great rustling among the leaves. This might be called snake summer or snakes’ week.

Another warm night.

# Translation

“Habang dumaraan sa lawag ni Britton, nakita ko ang isang itim na ahas na masayang-masayang nagbibilad sa araw. Naaninagan ko ang maningning niyang pagkaberdeng itim. Itinaas niya ang kaniyang ulo at nagbanta; tapos biglang tumakas papasok ng kakahuyan na lumikha ng matinding pagkaluskos ng mga dahon. Pwede na natin 'tong tawagin na tag-init ng mga ahas o linggo ng mga ahas.

Maalinsangan nanaman ang gabi.”

\- Henry David #Thoreau (Tala-arawan, ika-10 ng Oktubre, 1851, 34 anyos)

# 10-13-1859 Kalasag ko ito sa taglagas

# Original

The swamp amelanchier is leafing again, as usual. What a pleasing phenomenon, perhaps an Indian-summer growth, an anticipation of the spring, like the notes of birds and frogs, etc., an evidence of warmth and genialness. Its buds are annually awakened by the October sun as if it were spring. The shad-bush is leafing again by the sunny swamp-side. It is like a youthful or poetic thought in old age. Several times I have been cheered by this sight when surveying in former years. In the fall I will take this for my coat-of-arms. It seems to detain the sun that expands it. These twigs are so full of life that they can hardly contain themselves. They ignore winter. They anticipate spring. What faith! In my latter years, let me have some shad-bush thoughts.

# Translation

“Ang amelanchier sa latian ay nagkakadahon na muli, tulad ng dati. Kaysayang pagmasdan! Siguro tumubo ito noong mainit-init pa habang inaantay niya ang tagsibol, tulad ng mga awitin ng mga ibon, palaka, at iba pa, isang katibayan ng kasiglahan at pagsulong. Ang mga usbong nito ay taun-taong ginigising ng sinag ng araw sa Oktubre na akala mo’y tagsibol na. Nagkakadahon na muli ang shadbush sa naarawang gilid ng latian. Parang matulain at sariwang hinuha sa panahon ng katandaan. Ilang beses na’kong inaliw ng tanawing ito habang nagsusurbey noong bata-bata pa ako. Kalasag ko ito sa taglagas. Parang dinadakip at ipinipiit niya ang araw na siyang nagpapalago sa kaniya. Ang mga sangang ito ay punong-puno ng buhay na halos hindi na sila magkasiya sa sarili nila. Wala silang pake sa taglamig. Ang tagsibol ang inaantay nila. Anong pananampalataya! Sa mga huling taon ng buhay ko, bigyan nawa ako ng mga kaisipang tulad ng shadbush.”

\- Henry David #Thoreau (Tala-arawan, ika-13 ng Oktubre, 1859, 42 anyos)

# 10-14-1857 Ang mga bangkong buhangin

# Original

And yet there was never such a panic and hard times in the commercial world. The merchants and banks are suspending and failing all the country over, but not the sand-banks, solid and warm, and streaked with bloody blackberry vines. You may run upon them as much as you please,—even as the crickets do, and find their account in it. They are the stockholders in these banks, and I hear them creaking their content. In these banks, too, and such as these, are my funds deposited, a fund of health and enjoyment. Their (the crickets) prosperity and happiness and, I trust, mine do not depend on whether the New York banks suspend or no. Invest, I say, in these country banks. Let your capital be simplicity and contentment. Withered goldenrod (Solidago nemoralis) is no failure, like a broken bank, and yet in its most golden season nobody counterfeits it. Nature needs no counterfeit-detector. I have no compassion for, nor sympathy with, this miserable state of things. Banks built of granite, after some Grecian or Roman style, with their porticoes and their safes of iron, are not so permanent, and cannot give me so good security for capital invested in them, as the heads of withered hardhack in the meadow. I do not suspect the solvency of these. I know who is their president and cashier.

# Translation

“Kailan man ay walang ganitong takot at paghihikahos sa mundo ng pangangalakal. Ang mga negosyo at bangko sa buong bansa ay sinususpinde at bumabagsak, subalit hindi ang mga bangkong buhangin, matatag at mainit-init, at ginuhitan ng duguang baging ng blackberry. Pwede kang tumakbo sa ibabaw nila hangga’t gusto mo,—tulad ng mga kuliglig na naggagagapang sa kanila upang hanapin ang kanilang mga naisuksok na ipon. Sila ang mga stockholder sa mga bangkong ito, at naririnig ko silang lumalangitngit sa tuwa. Tulad nila, sa mga bangkong ito rin nakadeposito ang pondo ko, isang pondo ng kalusugan at kasiyahan. Ang kasaganaan (ng mga kuliglig) at ang kanilang kaligayahan, at nagtitiwala akong ang akin rin, ay hindi nakadepende sa kung sususpindehin ang mga bangko sa New York o hindi. Mamuhunan ka, sinasabi ko sa'yo, sa mga bangkong it sa probinsya. Hayaan mong maging puhunan mo ang kapayakan at kapanatagan. Ang nalantang goldenrod (Solidago nemoralis) ay hindi nalugi, tulad ng bangkong bumagsak. Sa pinakaginintuang pamumukadkad nito walang pwedeng pumalsipika sa kaniya. Hindi kailangan ng kalikasan ng counterfeit detector. Wala akong nararamdamang pagkahabag, ni simpatya, sa miserableng kalagayang ito ng mga bagay-bagay. Ang mga bangkong itinayo gamit ang granito, ayon sa Grieyego o Romanong estilo, na may mga portiko at kahang yari sa bakal, ay hindi permanente, at hindi makapagliligtas sa anumang ipupuhunan ko sa kanila, tulad ng ibinibigay sa’king seguridad ng mga ulo ng nalantang hardhack sa kaparangan. Panatag akong hindi nila ipambabayad utang ang pondo ko. Kilala ko kung sino ang presidente at kahera nila.”

\- Henry David #Thoreau (Talaarawan, ika-14 ng Oktubre, 1857, 40 anyos)

# 10-15-1840 Nakikita ng mga tao ang Diyos sa kilapsaw

# Original

Men see God in the ripple but not in miles of still water. Of all the two-thousand miles that the St. Lawrence flows—pilgrims go only to Niagara.

# Translation

“Nakikita ng mga tao ang Diyos sa kilapsaw ngunit hindi sa milya-milya ng walang kibong tubig. Sa lahat ng inaagusang dalawang libong milya ng Santo Lorenzo—dinadayo lamang ng mga peregrino ang Niagara.”

\- Henry David #Thoreau (ika-15 ng Oktubre, 1840, 23 años)

# 10-16-1859 Napakatahimik ngayong araw

# Original

I remark how still it is to-day, really Sabbath-like. This day, at least, we do not hear the rattle of cars nor the whistle. I cannot realize that the country was often as still as this twenty years ago.

# Translation

“Napakatahimik ngayong araw, parang araw ng pagngingilin. Ngayon, kahit paano, hindi natin naririnig ang garalgal ng mga sasakyan pati na ang kanilang pito. Hindi ko lubos maisip na ganito kapayapa ang probinsya dalawampung taon na ang nakalipas.”

\- Henry David #Thoreau (Talaarawan, ika-16 ng Oktubre, 1859, 42 años)

# 10-18-1855 May tinidor sa daan

# Original

Pursue some path, however narrow and crooked, in which you can walk with love and reverence. Wherever a man separates from the multitude and goes his own way, there is a fork in the road, though the travellers along the highway see only a gap in the paling.

# Translation

“Sundan mo ang daan, gaano man ito kakitid o kabaluktot, kung makapaglalakad ka rito ng may pag-ibig at pamimintuho. Saan man bumubukod ang isang tao mula sa karamihan at sumusunod sa sarili niyang landas, may tinidor sa daan, bagaman ang nakikita lamang ng mga manlalakbay sa lansangang-bayan ay isang puwang sa bakod.”

\- Henry David #Thoreau (Talaarawan, ika-18 ng Oktubre, 1855, 38 anyos)

# 10-19-1858 Mapanglaw kang uuwi mula sa dakilang pabrika

# Original

You come away from the great factory saddened, as if the chief end of man were to make pails; but, in the case of the countryman who makes a few by hand, rainy days, the relative importance of human life and of pails is preserved, and you come away thinking of the simple and helpful life of the man,—you do not turn pale at the thought,—and would fain go to making pails yourself.

# Translation

“Mapanglaw kang uuwi mula sa dakilang pabrika, ipinararamdam sa’yo na parang ang pangunahing layunin ng tao ay ang gumawa lang ng mga timba; subalit, sa kaso ng taga-nayon, na gumagawa lamang ng iilan gamit ang kaniyang mga kamay, sa tuwing maulan, napananatili ang angkop na kahalagahan ng buhay at ng mga timba, at umuuwi kang nag-iisip tungkol sa simple at praktikal na buhay ng taga-nayon,—hindi ka mamumutla sa nakita mo,—at baka maenganyo ka pang gumawa ng sarili mong mga timba.”

\- Henry David #Thoreau (Talaarawan, ika-19 ng Oktubre, 1858, 41 anyos)

# 10-20-1853 Nagtitipun-tipon sila sa kanilang himlayan

# Original

How pleasant to walk over beds of these fresh, crisp, and rustling fallen leaves,—young hyson, green tea, clean, crisp, and wholesome! How beautiful they go to their graves! how gently lay themselves down and turn to mould!—painted of a thousand hues and fit to make the beds of us living. So they troop to their graves, light and frisky. They put on no weeds.

# Translation

“Kawili-wili ang paglalakad sa ibabaw nitong mga higaan ng sariwa, malulutong, at kumakaluskos na mga nahulog na dahon,—batang hyson, berdeng tsaa, dalisay, malulutong, at kaiga-igaya! Anong ganda nilang nahuhulog sa kanilang mga libingan! Anong lumanay nilang humihiga at nagiging mga amag!—pinturado ng sanlibong kulay at angkop na maging higaan nating mga buhay. Nagtitipun-tipon sila sa kanilang himlayan, magaan at malikot. Wala silang mga damong isinusuot.”

\- Henry David #Thoreau (Talaarawan, ika-20 ng Oktubre, 1853, 36 años)

# 10-21-1857 Ang tunay na bida

# Original

Is not the poet bound to write his own biography? Is there any other work for him but a good journal? We do not wish to know how his imaginary hero, but how he, the actual hero, lived from day to day.

# Translation

“Hindi ba’t nakatadhanang isulat ng makata ang kaniyang sariling talambuhay? Meron ba siyang kailangang gawin bukod sa pagpapanatali ng isang mahusay na talaarawan? Hindi tayo interesadong malaman kung paano namuhay ang kathang-isip niyang bida, kundi kung paano siya, ang tunay na bida, ay namuhay sa araw-araw.”

\- Henry David #Thoreau (Talaarawan, ika-21 ng Oktubre, 1857, 40 anyos)

# 10-22-1837 May talaarawan ka ba?

# Original

“What are you doing now?” he asked. “Do you keep a journal?” So I make my first entry to-day.

# Translation

"Anong ginagawa mo ngayon?" tanong niya. "May talaarawan ka ba?" Kaya isinulat ko ang una kong tala ngayong araw.

\- Henry David #Thoreau (Talaarawan, ika-22 ng Oktubre, 1837, 20 anyos)

Kasaysayan: 183 anyos na ang talaarawan ni Thoreau ngayong araw (10-22-2020). Si Ralph Waldo Emerson ang nagtanong sa kaniya at humikayat na magsimula siya ng sarili niyang talaarawan.

# 10-23-1855 Ang matatandang puno ay mga magulang natin

# Original

It is worse than boorish, it is criminal, to inflict an unnecessary injury on the tree that feeds or shadows us. Old trees are our parents, and our parents’ parents, perchance. If you would learn the secrets of Nature, you must practice more humanity than others.

# Translation

"Masahol pa sa pambabastos, isang krimen, ang pananakit sa punong nagpapakain at nagbibigay silong sa atin, lalo na kapag hindi naman kinakailangan. Ang matatandang puno ay mga magulang natin, at, siguro, mga magulang rin ng ating mga magulang. Kapag naintindihan mo ang mga lihim ng Kalikasan, magigi kang mas mahabagin kaysa iba."

\- Henry David #Thoreau (Talaarawan, ika-23 ng Oktubre, 1855, 38 anyos)

# 10-24-1837 Ang paglipas ng isang buhay

# Original

Every part of nature teaches that the passing away of one life is the making room for another.

# Translation

"Bawat parte ng kalikasan ay nagtuturo sa atin na ang paglipas ng isang buhay ay pagbibigay puwang sa panibago."

\- Henry David #Thoreau (Talaarawan, ika-24 ng Oktubre, 1837, 20 anyos)

# 10-26-1853 Ang balong kristal na nilikha para sa’tin

# Original

How watchful we must be to keep the crystal well that we were made, clear!—that it be not made turbid by our contact with the world, so that it will not reflect objects. What other liberty is there worth having, if we have not freedom and peace in our minds,—if our inmost and most private man is but a sour and turbid pool? Often we are so jarred by chagrins in dealing with the world, that we cannot reflect.

Ah! the world is too much with us, and our whole soul is stained by what it works in, like the dyer’s hand. A man had better starve at once than lose his innocence in the process of getting his bread.

# Translation

“Kailangan nating maging mapagbantay nang ang balong kristal na nilikha para sa’tin ay manatiling malinaw!—nang hindi ito maging maputik at hindi na tayo makapagsalamin dito dahil sa pakikisalamuha natin sa mundo. Anong saysay ng ibang uri ng kalayaan, kung wala tayong kalayaan at kapayapaan ng isip,—kung ang ating pinakamalalim at pinakapribadong pagkatao ay isang maasim at maputik na sanaw? Madalas tayong ginagambala ng mga pagkayamot sa pakikitungo natin sa mundo, na hindi na tayo makapagnilay.

Ah! Pasan natin ang mundo, at ang buong kaluluwa natin ay mantsyado ng mga abubot nito, tulad ng mga kamay ng mambabatik. Mas mabuting magutom nalang agad ang tao kaysa mawala niya ang kaniyang pagka-inosente dahil sa paghahanap niya ng makakaing tinapay.”

\- Henry David #Thoreau (Talaarawan, ika-26 ng Oktubre, 1853, 36 anyos)

# 10-27-1857 Kailangan ng rebulto ang kaniyang pedestal

# Original

The real facts of a poet’s life would be of more value to us than any work of his art. Shakespeare has left us his fancies and imaginings, but the truth of his life, with its becoming circumstances, we know nothing about. The writer is reported, the liver not at all. But we want the basis of fact, of an actual life, to complete our Shakespeare, as much as a statue wants its pedestal.

# Translation

“Ang mga totoong nangyari sa buhay ng isang makata ay mas kapaki-pakinabang sa'tin kaysa sa kanyang mga tula. Iniwan sa’tin ni Shakespeare ang kaniyang mga kinahumalingan at guniguni, ngunit hindi natin alam ang katotohanan tungkol sa kaniyang buhay at ang mga nangyari rito. Iniulat ang manunulat, ngunit hindi ang atay. Pero gusto natin ang pinagbatayan ng mga detalye, ng totoong buhay, upang mabuo ang ating Shakespeare, kung paanong kailangan ng rebulto ang kaniyang pedestal.”

\- Henry David #Thoreau (Talaarawan, ika-27 ng Oktubre, 1857, 40 anyos)

# 10-28-1853 Higit na mas malaya ako

# Original

Nevertheless, in spite of this result, sitting beside the inert mass of my works, I take up my pen to-night to record what thought or experience I may have had, with as much satisfaction as ever. Indeed, I believe that this result is more inspiring and better for me than if a thousand had bought my wares. It affects my privacy less and leaves me freer.

# Translation

"Gayunpaman, sa kabila ng resultang ito, nakaupo sa tabi ng walang kibong dami ng aking mga gawa, hawak-hawak ko ang aking pluma ngayong gabi para itala kung ano ang mga naisip o naranasan ko, na may higit na kasiyahan. Sa katunayan, naniniwala ako na ang resulta na ito ay mas nakasisigla at mas mahusay para sa akin kaysa kung isang libo ang bumili ng aking mga paninda. Hindi masyadong naaapektahan ang aking pag-iisa at higit na mas malaya ako.”

\- Henry David #Thoreau (Talaarawan, ika-28 ng Oktubre, 1853, 36 anyos)

Kasaysayan: Sa araw na ito ay ibinalik ng tagalathala ni Thoreau ang 706 na hindi nabentang kopya ng unang libro niya, ang Isang Linggo sa Mga Ilog ng Concord at Merrimack, na alay niya sa namayapa niyang kapatid na si John. Isang libo ang nailmbag na kopya kaya maituturing na isang pagkabigo ang unang sabak ni Thoreau sa pagsusulat ng libro.

# Nobyembre

# 11-01-1855 Ito ang pampang ng Nobyembre

# Original

The air is still and warm. This, too, is the recovery of the year,—as if the year, having nearly or quite accomplished its work, and abandoned all design, were in a more favorable and poetic mood, and thought rushed in to fill the vacuum. The river is perfectly smooth. The wool-grass, with its drooping head and the slender withered leaves dangling about its stem, stands in little sheaves upon its tussocks, clean dry straw, and is thus reflected in the water. This is the November shore.

# Translation

“Mainit-init at walang kibo ang hangin. Nagpagpapahinga na ang taon. Dahil halos matapos na niya ang kaniyang gawain, at tinalikuran na niya ang kaniyang mga balak, nasa mas kanais-nais at matulaing kalagayan siya. Sabay sugod ng mga kaisipan upang punan ang kawalang laman. Ganap ang pagkakakinis ng ilog. Ang damong alang-alang, na may nakalugmok na ulo at payat na mga tuyong dahon na nakalawit sa paligid ng tangkay nito, ay nakatayo sa maliliit na kalo na nasa mga kumpol nito. Malinis at tuyong dayami na maaaninag sa tubig. Ito ang pampang ng Nobyembre.”

\- Henry David #thoreau (ika-1 ng Nobyembre, 1855, 38 anyos)

# 11-04-1852 Ang gaintong pamumuhay na walang layunin

# Original

Must be out-of-doors enough to get experience of wholesome reality, as a ballast to thought and sentiment. Health requires this relaxation, this aimless life. This life in the present. Let a man have thought what he will of Nature in the house, she will still be novel outdoors. I keep out of doors for the sake of the mineral, vegetable, and animal in me.

# Translation

"Kailangang manatili sa labas hanggang maranasan ang ginhawa na siyang babalanse sa pag-iisip at pagdarama. Kailangan ng kalusugan ang ganitong pagpapahinga, ang gaintong pamumuhay na walang layunin, ang ganitong pamumuhay sa kasalukuyan. Kahit na naaalala ng tao ang Kalikasan habang nasa loob siya ng bahay; mamamangha pa rin siya pag siya’y lumabas. Nananatili ako sa labas para sa mga mineral, gulay, at hayop na dumadaloy sa'king katawan.”

\- Henry David #Thoreau (Talaarawan, ika-4 ng Nobyembre, 1852)

# 11-08-1858 Para siyang isang tahimik ngunit mahabaging kaibigan

# Original

Each phase of nature, while not invisible, is yet not too distinct and obtrusive. It is there to be found when we look for it, but not demanding our attention. It is like a silent but sympathizing companion in whose company we retain most of the advantages of solitude, with whom we can walk and talk, or be silent, naturally, without the necessity of talking in a strain foreign to the place.

# Translation

“Bawat aspeto ng kalikasan, bagaman nakikita, ay hindi agaw-tingin. Nariyan siya kapag hinahanap, ngunit hindi siya nagpapapansin. Para siyang isang tahimik ngunit mahabaging kaibigan na kahit na kasama natin ay nakapag-iisa pa rin tayo. Nakakausap natin siya habang naglalakad, pero pwede rin tayong tumahimik lang nang natural at hindi napipilitang magsalita ng hindi angkop sa lugar.”

\- Henry David #thoreau (Talaarawn, ika-8 ng Nobyebre, 1858, 41 anyos)

# 11-10-1858 Malamlam na dapithapon ang lahat ng ilaw ng Nobyembre

# Original

The warmer colors are now rare. A cool and silvery light is the prevailing one; dark-blue or slate-colored clouds in the west, and the sun going down in them. All the light of November may be called an afterglow.

# Translation

"Bibihira na ang maiinit na kulay. Nangingibabaw ang isang malamig at pinilakang ilaw; madilim na asul o kulay batong mga ulap ang nasa silangan, at sa kanila lumulubog ang araw. Malamlam na dapithapon ang lahat ng ilaw ng Nobyembre."

\- Henry David #Thoreau (Talaarawan, ika-10 ng Nobyrembre, 1858, 41 anyos)

# 11-11-1851 Parang bukirin ng Elysia

# Original

The horizon has one kind of beauty and attraction to him who has never explored the hills and mountains in it, and another, I fear a less ethereal and glorious one, to him who has. That blue mountain in the horizon is certainly the most heavenly, the most elysian, which we have not climbed, on which we have not camped for a night.

# Translation

“Ang abot-tanaw ay may natatanging ganda at alindog sa isa na hindi pa nakaakyat sa mga burol at bundok nito. Sa kaniya naman na nakaakyat na, hindi na ito masyadong maluwalhati’t makalangit. Ang asul na bundok na iyan na hindi pa natin naaakyat, na hindi pa natin napagtatayuan ng tolda’t natutulugan, ay tiyak na pinakamaluwalhati sa lahat, parang bukirin ng Elysia.”

\- Henry David #Thoreau (Talaarawan, ika-11 ng Nobyembre, 1851, 34 anyos)

# 11-11-1851 Parang bukirin ng Elysia

# Original

The horizon has one kind of beauty and attraction to him who has never explored the hills and mountains in it, and another, I fear a less ethereal and glorious one, to him who has. That blue mountain in the horizon is certainly the most heavenly, the most elysian, which we have not climbed, on which we have not camped for a night.

# Translation

“Ang abot-tanaw ay may natatanging ganda at alindog sa isa na hindi pa nakaakyat sa mga burol at bundok nito. Sa kaniya naman na nakaakyat na, hindi na ito masyadong maluwalhati’t makalangit. Ang asul na bundok na iyan na hindi pa natin naaakyat, na hindi pa natin napagtatayuan ng tolda’t natutulugan, ay tiyak na pinakamaluwalhati sa lahat, parang bukirin ng Elysia.”

\- Henry David #Thoreau (Talaarawan, ika-11 ng Nobyembre, 1851, 34 anyos)

# 11-15-1853 Di-hamak na mas malabot ang mga puso

# Original

After having some business dealings with men, I am occasionally chagrined, and feel as if I had done some wrong, and it is hard to forget the ugly circumstance. I see that such intercourse long continued would make one thoroughly prosaic, hard, and coarse. But the longest intercourse with Nature, though in her rudest moods, does not thus harden and make coarse. A hard, insensible man whom we liken to a rock is indeed much harder than a rock. From hard, coarse, insensible men with whom I have no sympathy, I go to commune with the rocks, whose hearts are comparatively soft.

# Translation

“Paminsan-minsan, nayayamot ako pagkatapos makipagnegosyo sa ibang tao, na para bang pakiramdam kong may nagawa akong mali, at nahihirapan akong makalimot sa pangit na nangyari. Kapag nagpatuloy pa ang ganitong uri ng pakikisalamuha, magigi akong pangka-raniwan, malupit, at magaslaw. Subalit ang pinakamahabang pakikipagniig sa Kalikasan, kahit sa pinakamasungit niyang kalagayan, ay hindi nagpapalupit sa tao, hindi nagpapagaslaw. Ang malupit at hindi nakararamdam na tao na inihahalintulad natin sa bato ay mas matigas pa sa bato. Mula sa malulupit, magagaslaw, at hindi nakararamdam na mga tao, na hindi ko kinahahabagan, pumupunta ako at nakikipagniig sa mga bato, na di-hamak na mas malabot ang mga puso.”

\- Henry David #Thoreau (Talaarawan, ika-15 ng Nobyembre, 1853, 36 anyos)

# 11-15-1853 Di-hamak na mas malabot ang mga puso

# Original

After having some business dealings with men, I am occasionally chagrined, and feel as if I had done some wrong, and it is hard to forget the ugly circumstance. I see that such intercourse long continued would make one thoroughly prosaic, hard, and coarse. But the longest intercourse with Nature, though in her rudest moods, does not thus harden and make coarse. A hard, insensible man whom we liken to a rock is indeed much harder than a rock. From hard, coarse, insensible men with whom I have no sympathy, I go to commune with the rocks, whose hearts are comparatively soft.

# Translation

“Paminsan-minsan, nayayamot ako pagkatapos makipagnegosyo sa ibang tao, na para bang pakiramdam kong may nagawa akong mali, at nahihirapan akong makalimot sa pangit na nangyari. Kapag nagpatuloy pa ang ganitong uri ng pakikisalamuha, magigi akong pangka-raniwan, malupit, at magaslaw. Subalit ang pinakamahabang pakikipagniig sa Kalikasan, kahit sa pinakamasungit niyang kalagayan, ay hindi nagpapalupit sa tao, hindi nagpapagaslaw. Ang malupit at hindi nakararamdam na tao na inihahalintulad natin sa bato ay mas matigas pa sa bato. Mula sa malulupit, magagaslaw, at hindi nakararamdam na mga tao, na hindi ko kinahahabagan, pumupunta ako at nakikipagniig sa mga bato, na di-hamak na mas malabot ang mga puso.”

\- Henry David #Thoreau (Talaarawan, ika-15 ng Nobyembre, 1853, 36 anyos)

# 11-16-1850 Tahimik at misteryoso ang Diyos

# Original

What shall we do with a man who is afraid of the woods, their solitude and darkness? What salvation is there for him? God is silent and mysterious.

Some of our richest days are those in which no sun shines outwardly, but so much the more a sun shines inwardly. I love nature, I love the landscape, because it is so sincere. It never cheats me. It never jests. It is cheerfully, musically earnest. I lie and relie on the earth.

Land where the wood has been cut off and is just beginning to come up again is called sprout land.

The partridge-berry leaves checker the ground on the side of moist hillsides in the woods. Are they not properly called checker-berries?

# Translation

"Anong gagawin natin sa taong takot sa kagubatan, sa kapanglawan at kadiliman nito? Anong kaligtasan ang meron sa kaniya? Tahimik at misteryoso ang Diyos.

"Ang pinakamayamang araw natin ay iyong mga araw na hindi sumisinag ang araw sa labas, ngunit sumisinag ang araw sa loob. Mahal ko ang kalikasan, mahal ko ang tanawin, dahil dalisay ito. Hindi niya ako nililinlang. Hindi siya nagbibiro. Kaysaya at kaysigla niyang kumakanta. Humihiga at nagtitiwala ako sa lupa.

"Ang talaarawan ko ay talaan ng aking pag-ibig. Isusulat ko rito ang mga bagay lang na iniibig ko, mga sinisinta ko sa mundo, mga irog kong kaisipan."

\- Henry David #Thoreau (Talaarawan, ika-16 ng Nobyembre, 1850, 33 anyos)

# 11-18-1853 Littorales

# Original

Conchologists call those shells "which are fished up from the depths of the ocean" and are never seen on the shore, which are the rarest and most beautiful, Pelagii, but those which are cast on shore and are never so delicate and beautiful as the former, on account of exposure and abrasion, Littorales. So it is with the thoughts of poets: some are fresh from the deep sea, radiant with unimagined beauty,—Pelagii; but others are comparatively worn, having been tossed by many a tide,—Littorales,—scaled off, abraded, and eaten by worms.

# Translation

"Tinatawag ng mga eksperto sa mga molusko ang mga pinakapambihira at pinakamagagandang kabibi, "na pumapaitaas mula sa kailaliman ng dagat" at hindi kailan man nakikita sa dalampasigan, na *Pelagii*. Ang mga inaanod naman sa pampang na hindi kasing elegante at kasing rikit ng nauna, dahil sa pagkakabilad sa araw at pagkakagasgas, ay tinatawag nilang *Littorales*. Ganon din sa mga saloobin ng makata: ang ilan ay sariwang galing sa kailaliman ng dagat, nagnininging sa hindi mahinagap na kagandahan,—*Pelagii*; subalit ang iba ay medyo upod na, pagkatapos pagpasa-pasahan ng mga alon,—*Littorales,*—tuklap, gasgas, at kinakain ng mga bulati."

\- Henry David #thoreau (Talaarawan, ika-18 ng Nobyembre, 1853, 36 anyos)

fished up = "pluck up " o nabingwit" pero sa konteks ng sentence, para siyang *umahon*

# 11-20-1857 Pinag-aaralan ang wika ng mga bukid

# Original

It is on the whole better, as it is simpler, to use the common language. The poet has made the best roots in his native soil of any man, and is the hardest to transplant. If a man is rich and strong anywhere, it must be on his native soil. Here I have been these forty years learning the language of these fields that I may the better express myself. If I should travel to the prairies, I should much less understand them, and my past life would serve me but ill to describe them.

We only need travel enough to give our intellects an airing.

# Translation

"Higit na mainam at mas simple na gamitin ang karaniwang wika. Pinakamatatag ang mga ugat ng makatang umusbong sa kaniyang sariling bayan. Napakahirap niyang itanim sa ibang lugar. Kung yayaman at tatatag man ang isa, dapat ay sa sarili niyang bayan. Apatnapung-taon nako rito,  pinag-aaralan ang wika ng mga bukid na ito nang mas mahusay kong maipahayag ang aking sarili. Kung maglalakbay ako papunta sa ibang parang, hindi ko sila gaanong maiintindihan, at mabibigo akong gamitin ang nakaraan ko upang ilarawan sila.

Kailangan lang nating ng paglalakbay sapat upang makahinga-hinga ang ating diwa."

\- Henry David #Thoreau (Talaarawan, ika-20 ng Nobyembre, 1857, 40 años)

# 11-22-1860 Kayamanan bago magtakip-silim

# Original

Simply to see to a distant horizon through a clear air,—the fine outline of a distant hill or a blue mountain-top through some new vista,—this is wealth enough for one afternoon.”

# Translation

"Ang makita lamang ang abot-tanaw dahil sa maaliwalas na hangin,—o ang mabanaag ang pinong hugis ng isang malayong burol o ang asul na tuktok ng isang bundok mula sa isang bagong bista,—ito ay sapat na kayamanan bago magtakip-silim."

\- Henry David #Thoreau (Talaarawan, ika-22 ng Nobyembre, 1860, 43 anyos)

# 11-24-1858 Hindi mapapalitan ng mga ito ang tunay na pagmamah

# Original

Here is an author who contrasts love for “the beauties of the person” with that for “excellences of the mind,” as if these were the alternatives. I must say that it is for neither of these that I should feel the strongest affection. I love that one with whom I sympathize, be she “beautiful” or otherwise, of excellent mind or not.

# Translation

"Narito ang isang manunulat na nakikita ang pagkakaiba ng pag-ibig at ng paghanga sa kagandahan o sa katalinuhan. Hindi mapapalitan ng mga ito ang tunay na pagmamahal. Hindi sa alin man sa dalawa ako nakararamdam ng pinakamasidhing pagsinta. Ang kaisa ko sa damdamin ang iniibig ko, maganda man siya o hindi, matalino man siya o hindi."

\- Henry  David #Thoreau (Talaarawan, ika-24 ng Nobyembre, 1858, 41 anyos)

# 11-25-1860 Lupang buhay at gising na gising

# Original

You remember, perhaps, that fifteen years ago there was not a single tree in this pasture,—not a germinating seed of one,—and now it is a pretty dense forest ten feet high. I confess that I love to be convinced of this inextinguishable vitality in Nature. I would rather that my body should be buried in a soil thus wide-awake than in a mere inert and dead earth.

# Translation

"Naalala mo siguro na labinlimang taon na ang nakalilipas wala ni isang puno sa pastulang ito,—wala ni isang sumisibol na binhi. Ngayon, isa na itong masukal na kagubatan sampung talampakan ang taas. Ipinagtatapat ko ang malalim kong pananampalataya sa hindi mapupugnaw na sigla ng Kalikasan. Mas gugustuhin kong mailibing sa lupang buhay at gising na gising kaysa sa hindi gumagalaw at patay na alabok."

\- Henry David #thoreau (Talaarawan, ika-25 ng Nobyembre, 1860, 43 anyos)

# 11-27-1853 Kinakain na ng lamig ang sari-saring kulay ng tanawin

# Original

Now a man will eat his heart, if ever, now while the earth is bare, barren and cheerless, and we have the coldness of winter without the variety of ice and snow; but methinks the variety and compensation are in the stars now. How bright they are now by contrast with the dark earth! The days are short enough now. The sun is already setting before I have reached the ordinary limit of my walk, but the 21st of next month the day will be shorter still by about twenty-five minutes.

# Translation

"Magdalamhati na tayo ngayon, habang ang mundo ay unti-unting nawawalan ng gayak, nagiging pagang at pumapanglaw. Kinakain na ng lamig ang sari-saring kulay ng tanawin. Siguro, kapalit ng lahat ng mawawala ang mga bituin sa langit. Anong liwanag nila ngayon salungat sa napakadilim na daigdig! Kay-ikli na ng mga araw. Lumulubog na ang dakilang bituin bago pa man matapos ang karaniwang haba ng aking mga paglalakad. Sa ika-21 ng susunod na buwan, mas iikli pa ng mga 25 minuto ang araw."

\- Henry David #thoreau (Talaarawan, ika-27 ng Nobyembre, 1853, 36 anyos)

# 11-29-1860 Walang-hanggang halaga

# Original

So you will see that all prosaic people who possess only the commonest sense, who believe strictly in this kind of wealth, are speculators in fancy stocks and continually cheat themselves, but poets and all discerning people, who have an object in life and know what they want, speculate in real values. The mean and low values of anything depend on its convertibility into something else—i.e. have nothing to do with its intrinsic value.

We hear a good deal said about moonshine by so-called practical people, and the next day, perchance, we hear of their failure, they having been dealing in fancy stocks; but there really never is any moonshine of this kind in the practice of poets and philosophers; there never are any hard times or failures with them, for they deal with permanent values.

# Translation

"Ang mga nakababagot na mga tao, na pangkaraniwang lamang ang pag-iisip, na mahigpit na naniniwala sa ganitong uri ng kayamanan, ay nananapalaran sa mga luhosong istak at patuloy na nandaraya sa kani-kanilang sarili. Sa kabilang banda, ang mga makata at lahat ng marurunong, na kilala ang kanilang sarili at may mithiin sa buhay, ay nananapalaran sa tunay na kahalagahan.

"Kahibangan ang naririnig natin mula sa mga ganitong "praktikal" na mga tao, subalit sa susunod na araw, minsan, naririnig natin ang kanilang pagkabigo. Walang ganitong uri ng kahibangan sa mga makata at pilosopo; walang kahirapan at kabiguan sa kanila, dahil ang kalakal nila ay walang-hanggang halaga."

\- Henry David #Thoreau (Talaarawan, ika-29 ng Nobyembre, 1860, 43 anyos)

# 11-30-1858 Ang tula na mababasa sa mga isda

# Original

One boy thinks of fishes and goes a-fishing from the same motive that his brother searches the poets for rare lines. It is the poetry of fishes which is their chief use; their flesh is their lowest use. The beauty of the fish, that is what it is best worth the while to measure.

# Translation

"Naaalala ng bata ang mga isda at pumupunta siya sa ilog upang mamingwit habang ang kuya niya ay namimingwit din ng mga katangi-tanging taludtod ng mga makata. Ang tula na mababasa sa mga isda ang pinakamahalagang kaloob nila; hindi ang kanilang karne. Ang ganda ng isda, yan ang dapat sinusukat."

\- Henry David #Thoreau (Talaarawan, ika-30 ng Nobyembre, 1858, 41 anyos)

# Disyembre

# 12-01-1856 Ang tao ay batas

# Original

We are wont foolishly to think that the creed which a man professes is more significant than the fact he is. It matters not how hard the conditions seemed, how mean the world, for a man is a prevalent force and a new law himself. He is a system whose law is to be observed.

# Translaton

"Mangmang ang nakasanayan nating pananaw na ang paniniwala ay higit na mas mahalaga kaysa sa tao. Ang tao ay batas. Hindi niya sinasanto ang kahirapan o ang mabangis na mundo. Isa siyang makapangyarihang pwersa na susundin ng lahat.”

\- Henry David #Thoreau (Talaarawan, ika-1 ng Disyembre, 1856, 39 anyos)

# 12-02-1840 Sumasalimbay ang tahimik na musika

# Original

I should wither and dry up if it were not for lakes and rivers. I am conscious that my body derives its genesis from their waters, as much as the muskrat or the herbage on their brink. The thought of Walden in the woods yonder makes me supple jointed and limber for the duties of the day. Sometimes I thirst for it.

There it lies all the year reflecting the sky—and from its surface there seems to go up a pillar of ether, which bridges over the space between earth and heaven.

Water seems a middle element between earth and air. The most fluid in which man can float.

Across the surface of every lake there sweeps a hushed music.

# Translation

"Malalanta't matutuyo ako kung hindi dahil sa mga lawa at ilog. Batid kong iniluwal ang katawan ko mula sa kanilang mga tubig, tulad ng pagsilang nila sa muskrat at sa mga malalambot na halaman sa kanilang mga pampang. Kapag naaalala ko ang Walden doon sa kakahuyan, nanlalambot ang mga kasukasuan ko at tinatamad ako sa mga tungkulin ng araw. Minsan, nauuhaw ako sa kaniya.

Naroon siya buong taon, sinasalamin ang kalangitan—at mula sa kaniyang ibabaw parang may pumapailanlang na eter, na nagdurugtong sa langit at lupa.

Ang tubig ay tila isang elementong pumapagitna sa alabok at hangin. Dumadaloy, madaling magbago, at sa kaniya lumulutang ang tao.

Sa ibabaw ng bawat lawa,  sumasalimbay ang tahimik na musika."

\- Henry David #Thoreau (Talaarawan, ika-2 ng Disyembre, 1840, 23 anyos)

# 12-03-1855 Higit pa sila roon

# Original

Every larger tree which I knew and admired is being gradually culled out and carried to mill. I see one or two more large oaks in E. Hubbard’s wood lying high on stumps, waiting for snow to be removed. I miss them as surely and with the same feeling that I do the old inhabitants out of the village street. To me they were something more than timber; to their owner not so.

# Translation

"Bawat malaking puno na kilala at hinangaan ko ay unti-unting pinuputol at dinadala sa lagarian. Nakakita ako ng isa o dalawang troso ng malalaking ensina sa gitna ng kakahuyan ng E. Hubbard, nakapatong sa kanilang sariling tuod, inaantay na maalis ang niyebe. Nangungulila ako sa kanila tulad ng pangungulila ko sa mga dating nananahanan sa nayon na namaalam na. Sa nagmamay-ari sa kanila, mga kahoy lang sila. Sa akin, higit pa sila roon."

\- Henry David #Thoreau (Talaarawan, ika-3 ng Disyembre, 1855, 38 anyos)

# 12-04-1860 Oh, ang pang-aalipin!

# Original

Talk about slavery! It is not the peculiar institution of the South. It exists wherever men are bought and sold, wherever a man allows himself to be made a mere thing or a tool, and surrenders his inalienable rights of reason and conscience.

# Translation

"Oh, ang pang-aalipin! Hindi lamang ito nangyayari sa Timog. Naroon siya saan mang binibenta at binibili ang mga tao, saan mang hinahayaan ng tao na magi lamang siyang kagamitan o kasangkapan, at isinusuko ang kaniyang budhi at karapatang mangatwiran."

\- Henry David #Thoreau (Talaarawan, ika-4 ng Disyembre, 1860, 43 años)

# 12-05-1856 Tinatawag kong kapayakan

# Original

What you call bareness and poverty is to me simplicity. God could not be unkind to me if he should try.

It is the greatest of all advantages to enjoy no advantage at all. I find it invariably true, the poorer I am, the richer I am. I have never got over my surprise that I should have been born into the most estimable place in all the world, and in the very nick of time, too.

# Translate

"Ang tinatawag mong kahubaran at kahirapan ay tinatawag kong kapayakan. Hindi magiging malupit sa akin ang Diyos kahit subukan pa niya.

Pinakanakahihigit sa lahat ang kawalan ng kahigtan. Walang salang kapag mas mahirap ako, mas mayaman ako. Hindi matapos-tapos ang pagkamangha ko sa katotohanang ipinanganak ako sa pinakakapita-pitagang lugar sa buong mundo, at sa tamang oras pa."

\- Henry David #Thoreau (Talaarawan, ika-5 ng Disyembre, 1856, 39 anyos)

# 12-06-1854 Hindi sila tumataba

# Original

After lecturing twice this winter I feel that I am in danger of cheapening myself by trying to become a successful lecturer, i.e., to interest my audiences. I am disappointed to find that most that I am and value myself for is lost, or worse than lost, on my audience. I fail to get even the attention of the mass. I should suit them better if I suited myself less. I feel that the public demand an average man,—average thoughts and manners,—not originality, nor even absolute excellence. You cannot interest them except as you are like them and sympathize with them. I would rather that my audience come to me than that I should go to them, and so they be sifted; i.e., I would rather write books than lectures. That is fine, this coarse. To read to a promiscuous audience who are at your mercy the fine thoughts you solaced yourself with far away is as violent as to fatten geese by cramming, and in this case they do not get fatter.

# Translation

"Pagkatapos kong magbigay ng lecture dalawang beses ngayong taglamig, pakiramdam ko binabarat ko na ang aking sarili para lang maging matagumpay na lecturer, para lang mapukaw ang interes ng aking mga tagapakinig. Nalulungkot akong malaman na nawawala, o higit pa sa nawawala, ang aking pagkatao at ang mga bagay na pinahahalagahan ko, kapag kaharap ko ang aking mga tagapakinig. Bigo akong makuha man lang ang kanilang pansin. Mas mapasasaya ko sila kung hindi ko pasasayahin ang sarili ko. Pakiramdam ko, pinakikinggan lamang ng publiko ang pangkaraniwang tao,—na may pangkaraniwang kaisapan at gawi. Wala silang pakialam sa orihinalidad o ganap na kahusayan. Hindi mo mapupukaw ang kanilang interes hangga't hindi ka nakikiramdam  at nagiging katulad nila. Mas gugustuhin kong lumapit sila sa'kin kaysa ako ang lumapit sa kanila. Gano'n sila masasala. Mas gugustuhin kong masulat ng mga libro kaysa mag-lecture. Ang pagsusulat ay pino, ang paglelecture ay magaspang. Ang pagbabasa sa harap ng malaswang mga tagapakinig ng iyong mga pinong kaisapan na umaliw sa'yo sa'yong pag-iisa ay kasin lupit ng pamimilit sa mga gansang kumain upang tumaba sila agad, ngunit sa kasong ito, hindi sila tumataba."

\- Henry David #Thoreau (Talaarawan, ika-6 ng Disyembre, 1854, 37 anyos)

# 12-08-1859 Tila nakalipas na at mangyayari pa

# Original

The imagination requires a long range. It is the faculty of the poet to see present things as if, in this sense, also past and future, as if distant or universally significant.

# Translation

"Malayo ang natatanaw ng hiraya. Nakikita ng makata na ang kasalukuyang mga bagay ay tila nakalipas na at mangyayari pa, na para bang malayo sila at makabuluhan saanman."

\- Henry David #Thoreau (Talaarawan, ika-8 ng Disyembre, 1859, 42 anyos)

# 12-10-1856 Ang mga krokis na ito

Created: Dec 10, 2020 11:05 AM
Updated: Dec 14, 2020 5:13 PM

# Original

# Translation

"Kahanga-hanga ang mga guhit kahit babahagya sila. Alaala sila ng mga bagay na nakita. Sa nakalipas na ilang taon, nakasanayan kong magkrokis sa talaarawan ko ng mga halaman, yelo, at iba pang natunghayan ko sa kalikasan, at habang nabibigo ang lahat ng naisulat kong paglalarawan sa pagpapaalala sa'kin ng karanasan ko, parating ibinabalik ako ng mga krokis na ito sa oras at pangyayaring iyon. Parang nakikita ko ulit ang parehong bagay, at pwede ko ulit subukang ilarawan ito gamit ang mga salita kung gugustuhin ko."

\- Henry David #Thoreau (Talaarawan, ika-10 ng Disyembre, 1856, 39 anyos)

# 12-11-1855 Madaig, marahuyo

# Original

It is only necessary to behold thus the least fact or phenomenon, however familiar, from a point a hair’s breadth aside from our habitual path or routine, to be overcome, enchanted by its beauty and significance. Only what we have touched and worn is trivial,—our scurf, repetition, tradition, conformity. To perceive freshly, with fresh senses, is to be inspired.

# Translation

"Gaano man kasimple, gaano man kapamilyar, kailangan nating makita ang isang bagay mula sa ibang anggulo—anggulong taliwas sa nakaugalian na. Dito, maaari tayong madaig, marahuyo ng kaniyang kagandahan at kahalagahan. Aumang nahawakan at naisuot na ay unti-unting nawawalan ng halaga,—ang ating balakubak, pag-uulit, tradisyon, pagsunod. Ang pagtingin sa mundo na may sariwang mga mata ay nakapagpapasigla."

\- Henry David #Thoreau (Talaarawan, ika-11 ng Disyembre, 1855, 38 anyos)

# 12-12-1851 Gusto kong maglibang at manahimik

# Original

Ah, dear nature, the mere remembrance, after a short forgetfulness, of the pine woods! I come to it as a hungry man to a crust of bread.

I have been surveying for twenty or thirty days, living coarsely, even as respects my diet,—for I find that that will always alter to suit my employment,—indeed, leading a quite trivial life; and to-night, for the first time, had made a fire in my chamber and endeavored to return to myself. I wished for leisure and quiet to let my life flow in its proper channels, with its proper currents.

# Translation

"Ah, mahal kong kalikasan, ang maalala ka lamang, pagkatapos ng maikling pagkalimot, ng mga puno ng pino! Lumalapit ako sa'yo tulad ng isang gutom na tao sa balat ng tinapay.

Dalawampo o tatlompung araw na'kong nagsusurbey, namumuhay ng payak, maski sa'king pagkain,—dahil napagtanto kong magbabago ito parati upang umayon sa'king trabaho,—oo, medyo walang kabuluhan ang buhay ko nitong mga nakaraang linggo. Pero ngayong gabi, sa unang pagkakataon, nagpaliyab ako ng apoy sa'king kwarto at pinagsumikapan kong bumalik sa'king sarili. Gusto kong maglibang at manahimik upang dumaloy muli ang aking buhay sa kaniyang angkop na mga ilog, na may tamang mga alon."

\- Henry David #Thoreau (Talaarawan, ika-12 ng Disyembre, 1851, 34 anyos)

# 12-13-1859 Hugis ng mga ulap

# Original

Who watched the forms of the clouds over this part of the earth a thousand years ago? Who watches them to-day?”

# Translation

"Sino ang nanunuod sa mga hugis ng mga ulap sa dakong ito ng daigdig sanlibong taon na ang nakalilipas? Sino ang nanunuod sa kanila ngayon?"

\- Henry David #Thoreau (Talaarawan, ika-13 ng Disyembre, 1859, 42 anyos)

# 12-15-1841 Sa mga liken na tumutubo sa mga bato

# Original

I seem to see somewhat more of my own kith and kin in the lichens on the rocks than in any books. It does seem as if mine were a peculiarly wild nature, which so yearns toward all wildness.

# Translation

"Mas nakararamdam ako ng lukso ng dugo sa mga liken na tumutubo sa mga bato kaysa sa alin mang libro na nabasa ko. Ang mga kamaganak at kaibigan ko ay likas na ilahas. Uhaw sila sa anumang ligaw."

\- Henry David #Thoreau (Talaarawan, ika-15 ng Disyembre, 1841, 24 anyos)

# 12-20-1854 Kaakit-akit ang katahimikan ng hangin

## Original

Cold as it is, the sun seems warmer on my back even than in summer, as if its rays met with less obstruction. And then the air is so beautifully still; there is not an insect in the air, and hardly a leaf to rustle.

## Translation

“Bagaman malamig, ang araw ay mas mainit sa likod ngayon kaysa noong tag-init, na para bang mas kakaunti ang humaharang sa kaniyang mga silahis. Tapos, kaakit-akit ang katahimikan ng hangin; wala ni isang insektong lumilipad, at halos walang natirang dahon na kakaluskos.”

\- Henry David #Thoreau (Talaarawan, ika-20 ng Disyembre, 1854, 37 anyos)

# 12-24-1841 Sa tabi ng lawa

## Original

I want to go soon and live away by the pond, where I shall hear only the wind whispering among the reeds. It will be success if I shall have left myself behind. But my friends ask what I will do when I get there. Will it not be employment enough to watch the progress of the seasons?

## Translation

“Sa lalong madaling panahon, gusto ko nang umalis at mamuhay sa malayo sa tabi ng lawa, kung saan ang maririnig ko lamang ay ang bulong ng hangin sa mga tambo. Magtatagumpay ako kung maiiwan ko ang aking sarili. Tinatanong ako ng mga kaibigan ko kung ano raw ang gagawin ko pagdating ko roon. Hindi ba sapat na tungkulin ang panonood sa pag-unlad ng mga panahon?”

\- Henry David #Thoreau (Talaarawan, ika-24 ng Disyembre, 1841, 24 anyos)

# 12-25-1839 Mga ilog lamang

# Original

There is no remedy for love but to love more.

The hardest material obeys the same law with the most fluid. Trees are but rivers of sap and woody fibre flowing from the atmosphere and emptying into the earth by their trunks, as their roots flow upward to the surface. And in the heavens there are rivers of stars and milky ways. There are rivers of rock on the surface and rivers of ore in the bowels of the earth. And thoughts flow and circulate, and seasons lapse as tributaries of the current year.

# Translation

“Walang lunas sa pag-ibig kundi ang umibig pa.

Ang pinakamatigas na bagay ay sumusunod sa batas na sinusundan din ng mariming likido. Ang mga puno ay mga ilog lamang ng dagta at mga hibla ng kahoy na dumadaloy mula sa langit, umaagos sa kanilang mga katawan, at nasasaid sa lupa, habang ang kanilang mga ugat ay gumagapang paitaas sa ibabaw. At sa kalangitan, naroon ang mga ilog ng bituwin at mga Ariwanas. Mayroong mga ilog ng bato sa ibabaw at mga ilog ng mineral sa mga bituka ng lupa. At ang mga saloobin ay dumadaloy at umiikot, at ang mga panahon ay dumaraan na parang mga ilog ng kasalukuyang taon.”

\- Henry David #Thoreau (Talaarawan, ika-25 ng Hulyo, 1839, 20 anyos)

# 12-25-1841 Panahon na upang magsimula akong mabuhay

# Original

I don’t want to feel as if my life were a sojourn any longer. That philosophy cannot be true which so paints it. It is time now that I begin to live.

# Translation

“Ayoko nang maramdaman na ang buhay ko ay pansamantalang pagtigil lamang sa isang lugar. Anumang paniniwala na nagsasadiwa nito ay hindi totoo. Panahon na upang magsimula akong mabuhay.”

\- Henry David #Thoreau (Talaarawan, ika-25 ng Disyembre, 1841, 24 anyos)

# 12-26-1855 Walang petsa

## Original

I find in my Journal that the most important events in my life, if recorded at all, are not dated.

## Translation

“Napansin ko sa Talaarawan ko na ang pinakamahahalagang mga pangyayari sa buhay ko, kung naitala man sila, ay walang petsa.”

\- Henry David #Thoreau (Talaarawan, ika-26 ng Disyembre, 1855, 38 anyos)

# 12-28-1856 Lumalago ako sa pag-iisa

## Original

I thrive best in solitude. If I have had a companion only one day in a week, unless it were one or two I could name, I find that the value of the week to me has been seriously affected. It dissipates my days, and often it takes me another week to get over it.

## Translation

“Lumalago ako sa pag-iisa. Kung nagkaroon ako ng kasama kahit isang araw lang sa isang linggo, liban kung isa o dalawa na mapapangalanan ko, napapansin kong ang halaga ng linggo sa akin ay lubhang naaapektuhan. Nasasayang ang aking mga araw, at madalas ay kailangan ko ng isa pang linggo upang makabawi ako.”

\- Henry David (Talaarawan, ika-28 ng Disyembre, 1856, 39 anyos)

# 12-29-1851 Kamangha-mangha

# Original

How admirable it is that we can never foresee the weather,—that that is always novel! Yesterday nobody dreamed of t-day; nobody dreams of tomorrow. Hence the weather is ever the news. What a fine and measureless joy the gods grant us thus, letting us know nothing about the day that is to dawn! This day, yesterday, was as incredible as any other miracle.

# Translation

“Kahanga-hanga na hindi natin kailanman mahuhulaan ang panahon,—parati itong nagbabago! Kahapon, walang nanaginip sa araw na ito; walang nananaginip sa bukas. Kaya ang panahon ay parating balita. Anong inam at walang sukat na ligaya ang ipinagkaloob ng mga diyos sa atin. Hindi nila hinahayaang malaman natin ang anumang mangyayari sa parating na araw! Itong araw na ito, kahapon, tulad ng anumang milagro, ay kamangha-mangha.”

\- Henry David Thoreau (Talaarawan, ika-29 ng Disyembre, 1851, 34 anyos)

# 12-29-1856 Pagkalabas ko ng bahay

# Original

We must go out and re-ally ourselves to Nature every day. We must make root, send out some little fibre at least, even every winter day. I am sensible that I am imbibing health when I open my mouth to the wind. Staying in the house breeds a sort of insanity always. Every house is in this sense a hospital. A night and a forenoon is as much confinement to those wards as I can stand. I am aware that I recover some sanity which I had lost almost the instant that I come abroad.

# Translation

“Kailangan nating lumabas araw-araw upang ianib ulit ang mga sarili natin sa Kalikasan. Kailangan nating i-ugat ang mga sarili natin, maglabas ng kaunting hibla, kahit taglamig. Kapag binubuka ko ang bibig ko sa hangin nalalasahan ko ang kalusugan. Nakakabaliw ang pananatili sa loob ng bahay. Bawat bahay ay ospital. Sapat na ang makulong sa mga silid na ito ng magdamag at buong umaga. Nanunumbalik agad ang katinuang nawala sa akin pagkalabas ko ng bahay.”

\- Henry David #Thoreau (Talaarawan, ika-29 ng Disyembre, 1856, 39 anyos)

# 12-31-1855 Nakabalabal

# Original

It is one of the mornings of creation, and the trees, shrubs, etc., etc., are covered with a fine leaf frost, as if they had their morning robes on, seen against the sun.

# Translation

“Ito ay isa sa mga umaga ng paglalang, at ang mga puno, palum-pong, atbp., atbp., ay natatakpan ng pinong hamog na namuo sa lamig. Parang nakabalabal sila kapag nakaharap sa araw.”

\- Henry David #Thoreau (Talaarawan, ika-31 ng Disyembre, 1855, 38 años)

